Hovedkonklusionen i specialet: AI-redskabet lever ikke op til programteorien, da den leverer for mange falske positiver.

Abstract
Dette speciale undersøger potentialet i at bruge Generativ AI (GenAI), specifikt sprogmodeller, til at forbedre public affairs feltet gennem dokumentklassificering. Public affairs organisationer oplever udfordringer med mængden af parlamentariske dokumenter, hvilket kan føre til, at informationer, som er relevante for deres interesser, overses. Dette speciale undersøger et specialdesignet AI-redskab, der automatiserer klassificeringen af parlamentariske dokumenter og leverer kuraterede indsigter til public affairs-organisationer. Dette redskab kan blive en ressource i den pluralistiske public affairs-tradition i Danmark, som er kendetegnet ved konkurrence mellem public affairs-organisationer, og potentielt tilbyde en konkurrencefordel.

Dette speciale er et case-studie, der involverer fire organisationer: Schultz Jørgensen & K, Mærsk Mc-Kinney Møller Center for Zero Carbon Shipping, Dansk Standard og Danske Gymnasier. Disse organisationer implementerede AI-redskabet, og deres erfaringer blev evalueret gennem en procesbaseret virkningsevaluering understøttet af en programteori.

Konklusionen er, at det specifikke AI-redskabet ikke forbedrer de politiske og strategiske beslutninger i public affairs organisationerne, fordi AI-redskabet har en tendens til at klassificere for mange dokumenter som relevante, hvilket resulterer i for mange falske positive, som igen gør, at organisationerne Schultz Jørgensen & K, Mærsk Mc-Kinney Møller Center for Zero Carbon Shipping, Dansk Standard ikke læser oversigten over de AI-klassificerede relevante dokumenter. Dog læser Danske Gymnasier oversigten over dokumenterne og finder oversigten nyttig til en vis grad. Konklusionerne i dette speciale fremhæver områder, hvor AI-værktøjet kan forbedres og specialet giver indsigt i de bredere implikationer af at integrere GenAI i public affairs.

Dette speciale bidrager til den akademiske litteratur ved at levere empiriske data om den praktiske anvendelse af GenAI i public affairs og give anbefalinger til fremtidig forskning og værktøjsudvikling i dette udviklende felt.
1.0 Introduktion
Generativ AI (GenAI) er et af de mest omtalte emner inden for teknologi på grund af dets evne til at øge produktivitet og kvalitet i forskellige sektorer ved blandt andet at kunne bearbejde og analysere tekstdata på en meningsfuld måde (Taubner & Weinhardt, 2023). For eksempel estimerer McKinsey (2023) at GenAI kan tilføje mellem 2,6 billioner og 4 billioner dollars i værdi i den globale økonomi. Derudover er barriererne til at benytte GenAI relativt lave ift. den mere ‘traditionelle’ form for AI, siden interaktionen med GenAI sker med menneskeligt sprog via prompts, og der dermed ikke er det samme store behov for at hverken kunne kode eller regne for at drage nytte af GenAI.
Inden for public affairs er der store mængder tekstdata tilgængelig, en konstant udviklende politisk scene og mange interesser, der skal varetages. Derfor er det vigtigt for public affairs organisationer at være velinformerede om, hvad der sker i Folketinget. Især i en konkurrencepræget public affairs scene, hvor mange kæmper om beslutningstageres opmærksomhed, er behovet for at kunne bearbejde enorme mængder data stort, da det kan være en konkurrenceparameter at være mest velinformeret (Esbensen, 2007).
Kombinationen af GenAI’s evne til at bearbejde store mængder af tekstdata og public affairs organisationers behov for at være ajour på udviklingen i Folketinget leder nysgerrigheden hen til hvordan public affairs sektoren potentielt kan få en del af den enorme produktivitetsforøgelse der kan ske ved at benytte GenAI til at forstå tekstdata. Det er hvad dette speciale undersøger ved en konkret case.
Dette speciale analyserer en case, hvor et AI-redskab, der fungerer som et dokumentklassifikationsværktøj, bruges til at klassificere dokumenter fra Folketinget om hvorvidt de er relevante for en given public affairs organisation. AI-redskabet, som jeg selv har designet og sat i produktion, baserer sig på en sprogmodel, og automatiserer klassificeringen af dokumenter. Målet med AI-redskabet er at give public affairs organisationer et kurateret overblik over politiske bevægelser i Folketinget via en monitoreringsrapport, der bliver sendt ud til organisationerne. Monitoreringsrapporten indeholder information og links til parlamentariske procesdokumenter, der er relevante for den givne organisation. Parlamentariske procesdokumenter er alle dokumenter fra
8
 Folketinget. Disse dokumenter omfatter eksempelvis lovforslag, udvalgsspørgsmål, §20-spørgsmål og alle tilhørende bilag. Et udklip af en monitoreringsrapport ses nedenfor.
Figur 1: Eksempel på en monitoreringsrapport for Danske Gymnasier. Udklip af de første 2 sider ud af 4 fra 23. maj. Afsnittene for enden af pilene er AI-redskabets kreation, som er en begrundelse for relevans for de enkelte dokumenter.
AI-redskabet er udviklet, fordi standardværktøjet for public affairs organisationer i Danmark er at abonnere på nyhedsbreve fra udvalg i Folketinget for at være ajour. Med denne tilgang risikerer man imidlertid at gå glip af relevante politiske sager og dokumenter, hvis de falder uden for arbejdet i de udvalg, man følger. Ingen organisationer har ressourcer til at gennemgå alle parlamentariske procesdokumenter og følge alle udvalg. Det var præcis dette der skete for mig i en tidligere beskæftigelse i Danske Gymnasier, hvor jeg gik glip af et relevant udvalgsspørgsmål, fordi det faldt under et andet udvalg end det jeg abonnerede på. Her kan ny teknologi afhjælpe dette problem. Dette leder hen til problemformuleringen for dette speciale:
Hvilket potentiale er der i at anvende generativ AI – specifikt brugen af en sprogmodel til dokumentklassifikation – til at forbedre organisationers arbejde med public affairs?
Problemformuleringen antyder en optimistisk forventning om, at der er potentiale ved at benytte GenAI. Denne forventning står dog ikke ukritisk, da den er baseret på en række 9
             
 rapporter, der påviser GenAIs potentiale (McKinsey, 2023; EY, 2023; BCG, 2023; KPMG, 2023; Chen et al., 2023). Det betyder at dette speciale ikke prioriterer at give denne positive antagelse rygdækning, men i stedet søger at udforske det faktiske potentiale og mulige forbedringer man kan finde i casen om AI-redskabet.
For at besvare problemformuleringen tager jeg udgangspunkt i teorien om public affairs traditionen pluralisme, som fremstiller public affairs scenen i Danmark som konkurrencepræget, hvor public affairs organisationer kæmper om indflydelse. Dette teoretiske fundament styrkes yderligere af et ressourceperspektiv på public affairs, hvor den organisation med de bedste ressourcer, har størst mulighed for at få indflydelse, hvor blandt andet public affairs værktøjer kan understøtte organisationer med at opnå indflydelse. For at belyse delen af problemformuleringen om GenAI introduceres teknologien bag GenAI for at skabe en forståelse for hvordan det virker og hvor det har begrænsninger og efterfølgende introduceres teknikken prompt-engineering for at skabe klarhed over hvordan man kan maksimere ydeevnen for GenAI. Inden for GenAI findes det der hedder en sprogmodel, og siden AI-redskabet er drevet af en sprogmodel, fokuserer dette speciale på sprogmodeller, når der snakkes om GenAI.
AI-redskabet er blevet implementeret i fire organisationer i løbet af specialeperioden. Gennem en evaluering indsamles empiri, der skal bidrage til at besvare problemformuleringen. De fire organisationer er: Schultz Jørgensen & K, Mærsk Mc-Kinney Møller Center for Zero Carbon Shipping, Dansk Standard og Danske Gymnasier. Empirien indsamles både kvalitativt og kvantitativt.
Helt konkret benyttes en procesbaseret virkningsevaluerings-tilgang med tilhørende programteori for at belyse AI-redskabets ydeevne i organisationerne (Dahler-Larsen, 2018). En virkningsevaluering er nyttig til at besvare problemformuleringen, fordi denne tilgang muliggør at undersøge hvordan og hvorfor AI-redskabet potentielt virker (Dahler-Larsen, 2018). Siden dette speciale har en eksplorativ karakter, er det netop mekanismerne ved brugen af AI-redskabet der er interessant med henblik på at besvare problemformuleringen.
Problemformuleringen afspejler formålet og ambitionen med dette speciale: At være en af de første undersøgelser af, hvordan GenAI kan benyttes i public affairs. Der er stadig et uforløst potentiale ved brugen af GenAI, som dette speciale forsøger at kortlægge via en konkret case.
10

 Dermed kan dette speciale forhåbentlig være til nytte for andre, der har interesse i at benytte GenAI til at forbedre public affairs.
Valget af AI-redskabet som case er truffet af to grunde: For det første er GenAI så ny, at der ikke findes forskningsartikler vedrørende GenAI’s potentiale til at forbedre public affairs. Derfor er valget af AI-redskabet som case nyttigt, da det dermed er muligt at indsamle en stor mængde empiri, der ikke ellers eksisterer. For det andet blev AI-redskabet implementeret i SJ&K 3 uger før specialets start, hvor det blev godt modtaget (bilag 1). Derfor var det oplagt at evaluere AI-redskabet yderligere i et speciale, så andre forhåbentligt kan blive inspireret til at benytte GenAI i deres public affairs arbejde. AI-redskabet og evalueringen heraf er med andre ord mit bidrag til forskningsfeltet.
Specialet er struktureret på følgende måde: Først defineres alle væsentlige ord i problemformuleringen for at opnå begrebsklarhed. Dernæst introduceres AI-redskabet, dets formål og hvordan det teknisk fungerer. Dette leder hen til den konceptuelle kontekst, som er delt op i tre dele: en om public affairs, en om GenAI og en kombination af de to som handler om dokumentklassifikation og AI i public affairs. Efter den konceptuelle kontekst præsenteres de organisationer, som har benyttet AI-redskabet. Herefter følger metodeafsnittet, som indeholder forklaringer om valget af procesbaseret virkningsevaluering, introduktionen af programteorien, en diskussion om min egen rolle i dette speciale, samt en præsentation af dataindsamling og -analysestrategi. Metodeafsnittet afsluttes med en diskussion om forskningskriterier. Derfra begynder analysen, som er en stringent udfyldning af programteorien vedrørende AI-redskabets ydeevne, efterfulgt af en præsentation af andre relevante observationer fra dataindsamlingen, som faldt uden for programteorien. Efter analysen følger implikationsafsnittet, hvor det diskuteres, hvordan AI-redskabet kan forbedres, hvordan brugen af GenAI konkret kan benyttes på en anden måde end AI-redskabet, samt generelle diskussioner om hvad GenAI har af implikationer for public affairs. Derefter følger nogle metodiske diskussioner. Specialet afsluttes med anbefalinger til at benytte GenAI i public affairs og en konklusion med forslag til fremtidig forskning.
Strukturen i specialet kan visualiseres på denne måde, som bliver vist igen gennem specialet for at danne overblik. Jo bredere elementet i figuren er, jo mere abstrakt er pointerne.
11

 Figur 2: Grafisk oversigt over specialet
 1.1 Definition af alle væsentlige ord i problemformuleringen
I følgende afsnit gennemgås alle væsentlige ord i problemformuleringen for begrebsklarhed. De to hovedbegreber “public affairs” og “GenAI” defineres i et efterfølgende afsnit.
1.1.1 Potentiale
Potentiale forstås som både konkrete og mulige forbedringer i public affairs, som kan sandsynliggøres ved at evaluere brugen af AI-redskabet. Ved at benytte ordet “potentiale” opnås et vis manøvrerum, hvilket er væsentligt for dette speciale, der omhandler et felt, der er nyt og under konstant udvikling. Derudover har tidsbegrænsningen for specialeperioden en betydning for hvor længe AI-redskabet har været implementeret, hvorfor der muligvis ikke er nok data til at kunne konkludere sikkert på forbedringer ved brug af GenAI. Omvendt medfører ordet ”potentiale” også, at argumenter om hvordan GenAI kan bruges til at forbedre public affairs skal begrundes af evalueringen af AI-redskabet og tilhørende interviews.
1.1.2 Anvende
Det er anvendelsen af det specifikke AI-redskab, der undersøges.
1.1.3 Brugen af en sprogmodel
”Brugen af en sprogmodel” forstås som, at AI-redskabet benytter en sprogmodel som ‘motoren’ til at lave klassifikationerne. Derfor er det ikke brugen af for eksempel ChatGPT gennem chat.openai.com, der undersøges.
12

 1.1.4 Dokumentklassifikation
I denne problemformulering betyder dokumentklassifikation processen med at kategorisere parlamentariske procesdokumenter som relevante eller ikke relevante for en given public affairs organisation baseret på foruddefinerede kriterier. Helt lavpraktisk i AI-redskabet kan det forstås som at prompte en sprogmodel til at svare enten ”ja” eller ”nej” på et spørgsmål, der kan simplificeres til: ”Er det her dokument relevant for organisation X, der er interesseret i Y? Svar ja eller nej og giv en kort begrundelse hvorfor.”. Prompts i AI-redskabet bliver defineret yderligere i afsnit 4.3.
1.1.5 Forbedre
“Forbedre” forstås som enhver positiv ændring i public affairs arbejdet, hvilket kan omfatte forbedringer i effektivitet, kvalitet eller overskuelighed. Det kan dække over aspekter som at opnå mere viden, spare tid, eller på anden måde optimere processer i arbejdet med public affairs ved hjælp af GenAI.
1.1.6 Organisationers arbejde med public affairs
Denne del af problemformuleringen omhandler alle organisationer, som enten bedriver eller ønsker at bedrive public affairs. Det kan være public affairs konsulentbureauer, interesseorganisationer, virksomheder, græsrodsbevægelser og lignende. Derfor er denne del af problemformuleringen en indskrænkning til at det er selve arbejdet med public affairs, der undersøges i dette speciale og ikke public affairs som koncept.
2.0 Introduktion til AI-redskabet
I det følgende afsnit introduceres AI-redskabet. Dette gøres inden præsentationen af den konceptuelle kontekst, således at AI-redskabet kan sættes i relation til teorierne og refleksionerne om public affairs og GenAI.
13

  2.1 AI-redskabet
I sin essens klassificerer AI-redskabet dokumenter fra Folketinget alt efter om de er relevante for en given organisation. Dokumenterne er parlamentariske procesdokumenter, som er alle dokumenter, der bliver brugt i Folketingets arbejde. Helt præcist dækker det over:
➢ Forespørgsler
➢ Lovforslag
➢ Alm. del
➢ Beslutningsforslag ➢ Rådsmøde
➢ Kommissionsforslag ➢ Aktstykke
➢ Forslag til vedtagelse ➢ § 20-spørgsmål
➢ Redegørelse
➢ Alle bilag til alle dokumenter ➢ Høringer
➢ Pressemeddelelser
Ved relevante dokumenter menes det, at det er dokumenter, der er inden for interesseområdet for organisationerne.
Produktet af AI-redskabet er et dokument tilsendt på mail, som jeg kalder monitoreringsrapporten. Monitoreringsrapporten sendes ud enten dagligt eller ugentligt alt efter organisationernes ønsker. Monitoreringsrapporten indeholder information om relevante dokumenter såsom titel på folketingssagen, titel på dokumentet, dato, og sprogmodellens
14

 begrundelse for hvorfor dokumentet er relevant. Et eksempel på en monitoreringsrapport blev vist i indledningen og der er flere eksempler i bilag 2.
Rent teknisk fungerer AI-redskabet ved at anvende OpenAIs GPT4 sprogmodel til at klassificere dokumenterne fra Folketinget. Derfor kan man - meget forsimplet - forstå det som om, at AI-redskabet har automatiseret processen med at sende dokumenter fra Folketinget gennem ChatGPT, som man kender fra chatgpt.com. AI-redskabet markerer ved tilgangen om at bruge sprogmodeller til databearbejdelse et skift væk fra de nuværende søge- og filtreringsmetoder til en mere sentimentbaseret bearbejdelse af den store mængde af tekstdata fra Folketinget. Sprogmodellers evne til at forstå sentimenter uddybes i afsnit 4.2.
Udviklingen af AI-redskabet gik i gang i november 2023, da en ny model af GPT4 blev lanceret, som var billigere og bedre end eksisterende sprogmodeller (OpenAI, 2023). Dette muliggjorde udviklingen af AI-redskabet i overensstemmelse med de ønskede kvalitets- og omkostningsparametre1.
2.1.1 Hvilket problem løser AI-redskabet
AI-redskabet har til mål at løse problemet, som er, at der er rigtig meget tekstdata - altså dokumenter - i public affairs arbejdet, som gør det umuligt at følge med i det hele. De fleste public affairs organisationer bliver opdateret om, hvad der sker i Folketinget, gennem nyhedsbreve fra Folketinget og Folketingets udvalg. Konkret følger de fleste public affairs organisationer nyhedsbreve fra bestemte udvalg, som er relevante for deres arbejde. I nyhedsbrevene kan der dog være meget irrelevant information og relevant information kan muligvis være i nyhedsbreve fra andre udvalg, som organisationerne ikke abonnerer på. Ved at gennemgå alle parlamentariske procesdokumenter, laver AI-redskabet en oversigt over alle relevante dokumenter i en monitoreringsrapport på tværs af udvalg for at gøre public affairs arbejdet lettere, mere overskueligt og mere grundigt.
1 Konkret betød det at prisen for udvikler-adgangen til GPT4 blev nedsat fra 30 dollars per million tokens (1 token ≈ 4 bogstaver eller tegn i en tekst) til 10 dollars per million tokens i efteråret 2023 mens at kvaliteten af sprogmodellens outputs blev øget (OpenAI, 2023). I kroner og øre betyder det en reduktion i omkostningerne fra cirka 1500 kr om måneden til cirka 500 kr om måneden for AI-redskabet.
15
 
 2.1 Promptsystemet
Der anvendes et promptsystem, der formulerer forespørgsler, som kan forsimples til ”Er det her dokument relevant for organisation X, der er interesseret i Y? Svar ja eller nej og giv en kort begrundelse hvorfor.”. Dette gør det muligt for sprogmodellen at klassificere hvert dokument i relation til et defineret politisk genstandsfelt, baseret på forudbestemte kriterier af relevans, som fremgår i promptet. Genstandsfeltet skal forstås som specifikke politikområder, såsom gymnasiesektoren, maritim dekarbonisering osv. For klarhed vises et prompt i sin helhed nedenfor. Det er et prompt for Danske Gymnasier:
Du er ansat i en organisation, der leverer specialiseret politisk monitorering og analyse for aktører inden for uddannelsessektoren. Din klient, Danske Gymnasier, har en interesse i Danmarks gymnasiesektor, herunder politikker, reformer, finansiering, og reguleringer, som kan påvirke gymnasieuddannelser, læringsmiljøer, elevvelfærd, og kvaliteten af undervisning. De er kun interesseret i sager om SU direkte relateret til gymnasiesektoren. Klienten ønsker dybdegående indsigt i politiske tiltag, lovgivningsmæssige ændringer, og offentlige debatter, der kan have konsekvenser for gymnasieskolernes drift, udvikling, og fremtid. Danske Gymnasier er også interesseret i LLMer og udviklingen og brugen af sprogmodeller. For hver politisk udvikling, du identificerer, skal du vurdere, om den er relevant for din klient. Svar ja eller nej, og giv en kort forklaring på, hvorfor udviklingen er af betydning for klientens interesser inden for gymnasiesektoren. Fokuser på aspekter som ændringer i uddannelsespolitik, ny lovgivning, budgetaftaler, initiativer for elevtrivsel og -sundhed, teknologisk integration i undervisningen, og eventuelle tiltag målrettet lærernes arbejdsforhold og kompetenceudvikling. Sagen: *dokumentet sættes ind her automatisk*
Teknikker til udarbejdelse af prompts forklares i afsnit 4.3 om prompt-engineering. I bilag 3 findes alle prompts for SJ&K, Zero Carbon Shipping, Dansk Standard og Danske Gymnasier.
Hvert prompt er blevet udformet af mig på baggrund af den information, som jeg har fået fra organisationerne om, hvad de er interesseret i, samt ved at læse om deres arbejde. I et indledende møde med hver organisationgav de indsigt i, hvilke områder de ønskede monitorering af og en mere detaljeret beskrivelse af, hvad der var af interesse for de givne områder. Gennem iterativ finjustering af promptet via feedback fra brugere af AI-redskabet, bliver promptet justeret så den passer bedre til brugernes behov. Den iterative finjustering er
16

 kortlagt i bilag 4. Overordnet blev promptet ændret tre gange for Dansk Standard for at minimere falske positiver. Promptet blev ændret én gang for Danske Gymnasier for at inkludere dokumenter om sprogmodeller, som er af interesse for Danske Gymnasier. Promptet blev ikke ændret for Zero Carbon Shipping og SJ&K. Evalueringen af AI-redskabet tager højde for de skiftende prompts, som uddybes i analysen.
2.2 Detaljeret beskrivelse af arkitekturen i AI-redskabet
AI-Redskabets arkitektur er designet til at integrere og analysere data fra Folketingets procesdokumenter fra tre kilder: Folketingets Åbne Data, Høringsportalen og pressemeddelelsesdatabaser. For resten af specialet bliver de tre kilder slået sammen og omtales som blot som “parlamentariske procesdokumenter” eller blot “dokumenter”. En visualisering af AI-redskabets arktiektur ses nedenfor og den forklares efterfølgende:
17

 Figur 3: Arkitekturen bag AI-redskabet
 18

 2.2.1 Folketinget flow:
Dette flow begynder med at indsamle lovforslag, betænkninger og andre parlamentariske dokumenter fra Folketinget.
Alle dokumenter, der bliver lagt op på Folketingets hjemmeside, bliver uploadet til en database for alle parlamentariske procesdokumenter, som AI-redskabet har adgang til. Dokumenterne er tilknyttet en række metadata som fx sagstype, som bliver formateret til et brugbart format. Dernæst inkluderes indholdet af dokumenterne i AI-redskabet, hvorefter klassifikationen sker. AI-redskabet looper gennem alle dokumenter for hvert prompt og processerer demgennem GPT4 sprogmodellen. Når AI-redskabet er færdig med loopet, er der en liste over alle dokumenter med en klassificering om hvorvidt de er relevante, hvor der enten står “ja” eller “nej”, samt en kort begrundelse for klassificeringen. For en mere teknisk forklaring af dataforarbejdningen for dette flow, se bilag 5.
2.2.2 Høringer flow:
De to andre flows er simplere end ovenstående flow, fordi der ikke kræves lige så meget forarbejdning af dataen. I høringsflowet hentes data fra offentlige høringer gennem høringsportalen.dk. AI-redskabet indputter data fra titlen på høringen og en kort beskrivelse af høringen, og via promptet outputter AI-redskabet via GPT4 sprogmodellen enten et “ja” eller “nej” klassificering, præcis ligesom i ovenstående. Der loopes gennem alle høringer, hvor AI-redskabet herefter får en liste over alle relevante høringer.
2.2.3 Pressemeddelelser flow:
Dette flow fungerer på samme måde som flowet for høringer, men AI-redskaber henter pressemeddelelser fra alle ministeriernes pressemeddelelsesdatabaser i stedet og inputter data fra titlen og en kort beskrivelse af pressemeddelelsen.
Ovenstående tre flows sker for hvert prompt. Danske Gymnasier og Zero Carbon Shipping har hver 1 prompt mens Dansk Standard og SJ&K har 3 prompts. Dette skyldes at Dansk Standard har tre områder de ønsker at monitorere, og SJ&K har 3 klienter med hver deres politikområde, de ønsker at monitorere. Derfra samles alle relevante dokumenter fra Folketings-flowet, hørings-flowet og pressemeddelelser-flowet for hvert prompt i én
19

 monitoreringsrapport til hver organisation. Slutteligt sendes dette ud til den givne organisation via mail. Det hele sker automatisk.
3.0 Konceptuel kontekst for public affairs
Den konceptuelle kontekst er delt op i 3 dele: En del om public affairs og en del om GenAI og en del der binder de to sammen.
Første del af den konceptuelle kontekst om public affairs starter med en definition og afgrænsning af emnet public affairs. Dette sætter scenen ved at præsentere den teoretiske ramme for public affairs gennem en definition af pluralismen. Dernæst introduceres et framework for hvordan ressourcer har en indflydelse for public affairs, som efterfølges af et afsnit om konkrete overvejelser om, hvordan ressourcer kan benyttes i public affairs.
3.1 Definition og afgrænsning af public affairs
Konceptet public affairs dækker over et bredt felt omhandlende organisationers interaktion med samfundet og den politiske arena, da public affairs som disciplin er i konstant udvikling (Esbensen, 2007). En overordnet definition af public affairs er: “public affairs handler om at varetage en virksomhed eller organisations interesser, i forhold til en politisk dagsorden og beslutningsproces, hvor den end måtte opstå” (ibid).
En mere specifik definition finder man hos William D. Oberman (2008), der definerer public affairs som: “a dynamic capability whose function is to catalyse latent socio-political resources into operational ones that can be used in pursuit of sustainable competitive advantage.”. Denne forståelse er nyttig, da den ser public affairs som en kapacitet, der kan trække på ressourcer for at opnå et mål. En public affairs organisation kan dermed justere og
20
 
 investere i kapaciteter og ressourcer til at blive bedre til public affairs arbejdet. Denne forståelse af public affairs omhandlende ressourcer er nyttig for dette speciale, da organisationerne, der bruger AI-redskabet, favner bredt, har forskellige mål og forskellige midler.
Dette speciale benytter begrebet public affairs, men begrebet er ofte brugt synonymt eller i forlængelse af “interessevaretagelse”, som har positive konnotationer, eller “lobbyisme”, som har negative konnotationer (Esbensen, 2007). Public affairs er i højere grad et neutralt begreb, hvorfor det er det foretrukne begreb i dette speciale.
3.2 Teoretisk ramme for public affairs: Pluralisme og korporatisme
I den teoretiske ramme for public affairs i Danmark tegner sig et skift fra korporatisme til pluralisme. Korporatismen karakteriseres ved en tradition, hvor organisationer bliver formelt inddraget i det politiske arbejde gennem nævn, råd, trepartsforhandlinger og kommissionsarbejde. Denne tilgang har historisk set muliggjort en direkte indflydelse til organisationerne på politiske beslutninger og lovgivning (Hegelund & Mose, 2013).
I modsætning hertil er pluralismen, som er ved at vinde frem som den dominerende public affairs tradition i Danmark, og er den teoretiske ramme i dette speciale (ibid). Pluralismen beskriver, at public affairs organisationer konkurrerer indbyrdes om at vinde beslutningstagernes opmærksomhed, som er begrænset og eftertragtet. Denne konkurrence handler kort sagt om kampen om at definere politiske problemer samt de foreslåede løsninger til disse (ibid).
Andre omtaler pluralisme som lobbyisme, og har samme skel op imod korporatismen (Esbensen, 2012). Lobbyisme beskrives i lighed med pluralisme, baseret på logikken om, at der findes mange kanaler til at blive hørt og at initiativet ligger hos public affairs organisationerne samt at adgangen til beslutningstagere er åben og situationsbestemt (Esbensen, 2012). Uanset om der bruges lobbyisme eller pluralisme som begreb, fremstår det, at der foregår en konkurrence mellem organisationer om at få indflydelse.
Selvom der er en vis uenighed om, hvordan forholdet mellem pluralisme og korporatisme nøjagtigt fordeler sig, er det tydeligt, at pluralismens fremgang fører til et øget fokus på konkurrence (Hegelund & Mose, 2013: 21). Dette skift og tilhørende fokus på konkurrence
21

 kræver af organisationer, der beskæftiger sig med public affairs, at de udvikler og styrker deres evner til at opnå indflydelse i et stadig mere konkurrencepræget public affairs landskab.
3.3 Afgrænsning af public affairs arbejdet i konteksten af dette speciale
I afgrænsningen af begrebet public affairs inden for rammerne af dette speciale er det væsentligt at præcisere fokuspunktet. Dette speciale fokuserer på det informationsmæssige aspekt af public affairs, hvor public affairs organisationer skal holde sig opdateret på politiske bevægelser og beslutninger, hvilket er afgørende for at navigere effektivt i det politiske landskab. Det er altså et helt banalt, men grundlæggende aspekt af public affairs, nemlig at public affairs agenter skal være opdaterede omkring aktiviteter og beslutninger i Folketinget (Esbensen, 2007). Mack (2005) argumenterer ligeledes, at de universelle komponenter i alle public affairs inkluderer vidensindsamling og strategisk planlægning. AI-redskabet er netop designet som et værktøj til at understøtte denne form for informationsindsamling.
Denne afgrænsning af public affairs betyder også, at to meget centrale dele af public affairs ikke bliver berørt. De to centrale dele af public affairs er overførsel af viden fra public affairs organisationer til beslutningstagere og netværk. De bliver kort introduceret nedenfor samt en forklaring på hvorfor de ikke inddrages i dette speciale.
Overførsel af viden fra lobbyister til beslutningstagere er en videnstransmission, der blandt andet inkluderer aktiviteter som regulatory lobbying (Weiler & Brändel, 2015), legislative subsidy (Hall & Deardorff, 2006), og svingsdørslobbyisme (Lapira & Thomas, 2014). Disse begreber omhandler generelt viden og information, der flyder fra public affairs organisationer til beslutningstagere (Binderkrantz & Christiansen, 2016). Dette er ikke fokuspunktet for dette speciale, da fokuspunktet i stedet er information om processerne i Folketinget, der flyder til public affairs organisationer.
Et andet vigtigt element i public affairs er netværk. Den mest effektive public affairs organisation er typisk den, der har det stærkeste netværk (Milbrath, 1963; Hegelund & Mose, 2013). Netværk er per definition personbåret, hvorfor GenAI ikke kan spille en direkte rolle i dette, hvorfor netværkskapaciteter ikke inkluderes i dette speciale.
22

 3.4 Konceptuelle tanker om ressourcer og værktøjer i public affairs
Når public affairs er drevet af konkurrence, og at en vigtig del af public affairs er at vide hvad der sker i Folketinget, spiller ressourcer og værktøjer en rolle i at imødekomme konkurrencen og bearbejde viden. I teorien om ressourcer og værktøjer inden for public affairs fremhæver Oberman (2008), hvordan public affairs ressourcer kan påvirke konkurrencemæssige fordele for public affairs organisationer. Oberman argumenterer, at public affairs-indsatser drejer sig om at domesticere, kapre eller optage latente ressourcer for at skabe organisatoriske ressourcer. Latente ressourcer dækker over offentlige opinioner, uorganiserede grupper eller beslutningstagere med samme holdning som en selv, hvor alle tre ting kan mobiliseres til egen fordel. Organisatoriske ressourcer er de ressourcer, der direkte påvirker legitimiteten og adgangen til beslutningsprocesser og indflydelse, såsom de rigtige kontakter eller indflydelsesrige personer.
Ved at omdanne latente ressourcer til organisatoriske ressourcer kan public affairs organisationer influere offentlig politik til egne strategiske fordele (Oberman, 2008)). Det interessante er, at evnen til at omdanne latente ressourcer til organisatoriske ressourcer er betinget af katalytiske ressourcer, som omfatter en organisations økonomi, struktur, ekspertise, netværk, organisering og værktøjer, hvor især det sidste er af essens for dette speciale (ibid). Derfor kan de katalytiske ressourcer forstås som virksomhedens public affairs-kapacitet og som afgørende for at kunne gennemføre succesfulde public affairs kampagner.
3.5 Konkrete overvejelser om hvad et dokumentklassifikationsværktøj kan bidrage med i public affairs
I kernen af effektiv public affairs ligger evnen til at være informeret og strategisk orienteret. Essensen af en public affairs organisations arbejde er at kontinuerligt opsamle information og være opmærksom på politiske bevægelser, en aktivitet der kan kaldes politisk monitorering (Hedelund & Mose, 2013). Kun når public affairs organisationer er informerede og opmærksomme, kan de bidrage med relevante data, analyser, og argumenter. Et dokumentklassificeringsværktøj kan netop understøtte evnen til politisk monitorering.
23

 Udviklingen af public affairs strategier kræver dybdegående kendskab til de sager, der er på dagsordenen. Den formaliserede og strategiske proces for at samle viden i forbindelse med en public affairs strategi kaldes for mapping eller environment scanning (Esbensen, 2007; Windsor, 2017). Evnen til kontinuerligt at scanne og mappe det politiske landskab for relevante sager og dokumenter er afgørende for at kunne navigere effektivt og træffe informerede beslutninger om public affairs strategier, som et dokumentklassifikationsværktøj også kan understøtte (Windsor, 2017).
4.0 Konceptuel kontekst for GenAI og sprogmodeller
Den næste del af den konceptuelle kontekst handler om GenAI. Først defineres GenAI og sprogmodeller, hvorefter der sker en kortlægning af landskabet for sprogmodeller for foråret 2024. Det leder hen til et teknisk afsnit omhandlende en teknik i brugen af sprogmodeller, der hedder prompt engineering.
4.1 Definition og afgrænsning af GenAI
GenAI er en teknologi, hvor computermodeller kan skabe og outputte nyt indhold via træning på eksisterende datasæt (Johansen, 2024; Taubner & Weinhardt, 2023). Det betyder at GenAI kan outputte tekst, billeder, lyde, videoer eller lignende baseret på brugernes prompts, som er den tekst, man i menneskeligt sprog ‘beder’ eller ‘spørger’ computeren om at gøre. Det, der derfor er interessant og nyt ved GenAI, er, at man kan have en interaktion med AI på et menneskeligt sprog, hvor outputtet også er i menneskeligt sprog eller et format, som mennesker kan forstå (Johansen, 2024). Det vil sige, at man ikke længere skal kunne
24
 
 programmere og kode for at interagere med sofistikeret teknologi, hvilket gør det lettere tilgængeligt. Det står i modsætning til prædiktiv AI, som er den ‘traditionelle’ brug af AI, hvor outputtet oftest er mindre intuitivt at forstå, da outputtet fra prædiktiv AI modeller oftest er sandsynligheder eller sekvenser af tal. Det er den type af AI, der er baseret på træningsdatasæt og valideringsdataset, som kræver matematiske beregninger (Taubner & Weinhardt, 2023). Det er for eksempel prædiktiv AI som sociale medier bruger til at personalisere indhold baseret på forudsigelser af brugeres adfærd.
GenAI er et felt i hurtig udvikling, hvor nye fremskridt og anvendelser opstår løbende. Den voksende kapacitet af GenAI-teknologier til at forstå og generere menneskeligt sprog åbner for nye muligheder for at arbejde med teksttung data, optimere arbejdsprocesser, og tilvejebringe nye indsigter gennem dataanalyse, herunder dokumentklassifikation (ibid).
På trods af en række forskellige teknologier inden for GenAI koncentrerer dette speciale sig om teknologien sprogmodeller. Dette valg motiveres primært af, at sprogmodeller er den teknologi, der kan forstå og outputte tekst. Derudover er sprogmodeller avancerede, brugbare, billige, let tilgængelige og i høj grad en teknologi som mange erhverv kommer til at benytte fremadrettet (ibid). ChatGPT er for eksempel en sprogmodel.
4.2 Sprogmodeller
En sprogmodel er en type af GenAI, der har til formål at generere og forstå menneskeligt sprog på en måde, der efterligner menneskelig kommunikation. Sprogmodeller er baseret på komplekse algoritmer og store mængder data, som de er trænet på. Grundlæggende fungerer en sprogmodel ved at analysere og behandle tekstdata. Denne evne opnår den ved at blive præsenteret for store mængder tekstdata. Herfra lærer den sandsynlighederne for, at ord fremtræder efter hinanden eller i samme tekst givet en bestemt kontekst. Dette gør det muligt for sprogmodellen at generere tekst, der er både sammenhængende, meningsfuldt og kontekstuelt relevant via sprogmodellens evne til at forstå semantikker (Teubner & Weinhardt, 2023).
To centrale egenskaber ved sprogmodeller er, at de er autoregressive og stokastiske. Autoregressiv betyder, at sprogmodellerne beregner sandsynligheden for det næste ord i en sætning baseret på de foregående ord, mens stokastisk betyder, at deres output ikke er
25

 deterministisk, men sandsynlighedsbaseret (Murgia, 2023). For eksempel, i sætningen "Danmarks statsminister i 2023 var", kan en sprogmodel forudsige, at det mest sandsynlige næste ord er "Mette" og det mest sandsynlige ord efter dette er “Frederiksen” baseret på den læring, sprogmodellen har opnået under sin træning. Denne egenskab gør sprogmodeller effektive til opgaver som tekstgenerering og klassifikation. Det er vigtigt at forstå at sprogmodeller er autoregressive og stokastiske, da dette ligger til grund for deres evne til at skabe sammenhængende og logisk sekventielt output. Samtidigt forklarer det, hvorfor modellerne kan hallucinere, som er et fagbegreb, der betyder, at en sprogmodel kan generere noget, der er fejlagtigt eller faktuelt forkert (Johansen, 2024). Hallucinationen er et resultat af sprogmodellers stokastiske opbygning, hvor sandsynlighedsbaseret valg kan lede til uventede og upræcise resultater. Dette kan mitigeres via en teknik der hedder prompt engineering, som introduceres i afsnit 4.3.
Et yderligere lag af kompleksitet i konteksten af sprogmodeller vedrørende klassifikation af dokumenter på dansk er, at sprogmodeller ikke er ligeligt trænede på alle sprog. Sprogmodellerne har en tendens til at præstere bedre på engelsk, grundet at deres træningsdata primært stammer fra internettet, som i overvejende grad er på engelsk, og at de fleste benyttede sprogmodeller er designet af amerikanske firmaer. Dette kan medføre en begrænset forståelse for mindre sprog som dansk og danske kontekster (Kehlet, 2024).
4.2.1 Versioner af sprogmodeller
Der er mange forskellige sprogmodeller. Den mest kendte er ChatGPT som er udviklet af firmaet OpenAI, men der findes også Gemini som er udviklet af Google, Llama3 som er udviklet af Meta, Opus som er udviklet af Anthropic, Le Chat som er udviklet af Mistral og mange flere. Sprogmodeller kan rangeres på forskellige benchmarks alt efter hvor gode de er til forskellige opgaver, herunder reasoning, som er sprogmodellers evne til at forstå komplekse emner og give meningsfulde og korrekte svar (Basal, 2023). Inden for hver sprogmodel kan der findes forskellige versioner, som for eksempel ChatGPT3.5 og ChatGPT4, hvor 3.5 versionen er billigere, men også performer dårligere på en række benchmarks ift ChatGPT4. I starten af dette speciale var den bedste sprogmodel GPT4, som også er den der bliver brugt i AI-redskabet (Vellum.ai, 2024).
26

 Generelt bliver der ofte lanceret nye sprogmodeller, eller eksisterende sprogmodeller bliver forbedret. Trenden indtil videre er, at kvaliteten stiger, og at sprogmodellerne bliver billigere at bruge. Denne trend vil sandsynligvis fortsætte, hvilket blandt andet ses i den seneste udmelding om en alliance af offentlige og private aktører, der vil skabe en dansk sprogmodel. Desuden blev der undervejs i specialeperioden lanceret en ny sprogmodel, OpenAIs GPT-4o, som anses for at være den bedste sprogmodel i maj 2024. (Hays & Rafieyan, 2024; Kehlet, 2024; OpenAI, 2024; Vellum.ai, 2024).
4.3 Prompt engineering
Siden det er et menneske, der skriver promptet, altså kommandoerne eller instruktionerne til sprogmodellen, er der blevet udviklet en teknik til at maksimere sandsynligheden for at en sprogmodel giver et godt og præcist resultat. Denne teknik kaldes prompt engineering (platform.openai, 2023). Med andre ord er formålet med prompt engineering at styre sprogmodellens svar i den ønskede retning og forbedre både korrektheden og relevansen af de genererede svar (ibid).
Effektiv prompt engineering kræver en forståelse af, hvordan forskellige formuleringer af prompts påvirker sprogmodellens svar. Dette inkluderer valget af nøgleord, strukturering af spørgsmål og præcisering af kontekst, som kan hjælpe med at minimere risikoen for uønskede eller irrelevante svar. For eksempel kan et prompt, der er for åbent eller vagt, føre til, at modellen genererer bredere eller mindre specifikke svar, mens en mere detaljeret og specifikt formuleret prompt kan guide modellen til at producere mere fokuserede og detaljerede svar (ibid).
Der findes fem strategier for at optimere prompt engineering der er relevante for AI-redskabet:
1. Skrive klare instruktioner: Det kunne for eksempel være at bede sprogmodellen om at svare i et bestemt format som “Svar ja eller nej og begrund hvorfor”.
2. Few-shot learning: Man skal ikke blot bede en sprogmodel om at klassificere dokumenter ud fra, hvad der er relevant for en given public affairs organisation. For eksempel specificeres det, at Danske Gymnasier er interesserede i ungdomsuddannelser, SU-forhold, elevtrivsel eller lignende. Alternativet er zero-shot learning, hvor man blot prompter sprogmodellen til at svare på om et dokument er relevant for Danske Gymnasier uden at specificere, hvad Danske Gymnasier er
27

 interesseret i, og lader det være op til sprogmodellen at vurdere hvad Danske Gymnasier er interesseret i baseret på sit træningsdata.
3. Test ændringerne systematisk: Siden en sprogmodel er autoregressiv og stokastisk, er det ikke altid tydeligt, hvordan et svar fra sprogmodellen ser ud. Derfor er det nødvendigt at teste og ændre promptet iterativt.
4. Giv sprogmodellen roller: Man kan for eksempel bede en sprogmodel om at påtage sig en rolle for at kvalificere svarene.Dette ses i prompten i AI-redskabet, hvor det specificeres, at sprogmodellen er ekspert i politik og har til opgave at klassificere dokumenter.
5. Inkluder meget kontekst i prompt: Jo mere kontekst og information man kan inkludere i sit prompt, jo større er sandsynligheden for at sprogmodellen ikke leverer hallucinerende svar, hvorfor alt data om dokumenterne bliver inkluderet i promptet (ibid).
Disse fem strategier bør benyttes, hvis man ønsker at få det bedste resultat fra en sprogmodel.
5.0 Konceptuel kombination af public affairs og GenAI
Den sidste del af den konceptuelle kontekst binder public affairs og GenAI sammen.
Det er begrænset, hvad der findes af forskning om, hvordan public affairs kan forbedres via GenAI, siden GenAI er så nyt. Der er dog to relevante forskningsartikler, der er værd at fremhæve vedrørende dokumentklassifikation og prædiktiv AI med henblik på forbedring af public affairs: Aizenberg og Binderkranz (2021) og Loftis og Mortensen (2020). Begge undersøger muligheden for automatisk at mappe interessegrupper og policy dokumenter baseret på deres optræden i nyheder, høringer og generelle parlamentariske
28
 
 procesdokumenter. Aizenberg og Binderkrantz bruger en NER-tilgang og Loftis og Mortensen bruger en Naïve Bayes-tilgang, som begge er prædiktive AI-tilgange, altså den ‘traditionelle’ brug af AI (Aizenberg & Binderkrantz, 2021, Loftis & Mortensen, 2020). De finder begge, at ved brug af deres respektive tilgange er der stadig mange forkerte klassifikationer. NER klassificerer korrekt 54 procent af gangene og Naïve Bayes klassificerer korrekt 70 procent af gangene (ibid).
Et overblik over digitale innovationsværktøjer inden for public affairs findes hos Bitoni (2023). Han argumenterer blandt andet for, at AI-analyse til videnshåndtering spiller en afgørende rolle i transformationen af public affairs i den digitale æra. Han går dog ikke mere i dybden med AI, andet end at man kan bruge AI til at danne overblik over store mængder af data, men uden at være mere specifik om, hvilket overblik man er efter, i hvilket data og med hvilken AI-metode. Han påpeger, at fremtidig forskning kunne inkludere “...the methodological assessment of specific technological tools (...) in actual policy cases, also compared with other more traditional tools” (Bitoni, 2023). Det er hvad dette speciale sigter efter at undersøge: en vurdering af et specifikt teknologisk redskab og deres anvendelse i public affairs.
5.1 Kort introduktion til andre aktører, der automatisk klassificerer dokumenter fra Folketinget
Selvom der ikke er meget forskning, der har undersøgt dokumentklassifikation i public affairs, er der en række aktører, der forsøger at løse samme udfordring som AI-redskabet, som er dokumentklassifikation af parlamentariske dokumenter. Dette validerer relevansen af dette speciale:
Ulobby, der er kendt som den største og mest avancerede aktør inden for politisk monitorering på det danske marked, benytter prædiktiv AI-tilgangen topic detection til dokumentklassifikation. (Ulobby, 2024).
Ritzau Monitor og Overskrift.dk monitorerer ligeledes politiske dokumenter, men anvender en søgeordsbaseret tilgang, hvor de søger efter specifikke ord i dokumenter, og dermed ikke bruger AI (Ritzau, 2024; Overskrift.dk, 2024).
29

 Internationalt findes der organisationer som Fiscal Note og Quorum, der også opererer inden for overvågning af parlamentariske dokumenter, hver med deres egen teknologiske tilgang. Det er uklart, hvilken specifik teknologi de benytter (Fiscal Note, 2024 ; Quorum, 2024).
Efter en samtale med Dansk Standard den 23. april blev jeg gjort opmærksom på en helt ny aktør inden for GenAI og public affairs. Det er Spaak.ai (CVR nummer registreret 19. januar 2024), der benytter en form for søgedatabase og GenAI til at finde dokumenter fra Folketingets hjemmeside på en mere sofistikeret måde end blot ved brug af søgefunktionen på Folketingets hjemmeside (Spaak.ai, 2024). Det er altså ikke en løbende overvågning af, hvad der sker i Folketinget, som den AI-redskabet tilbyder, men snarere en database med søgefunktion drevet af GenAI. Siden Spaak.ai også beskæftiger sig med GenAI og de samme dokumenter fra Folketinget, som AI-redskabet, er det en yderligere verificering af ideen bag dette speciale. Dette speciale er dermed ikke alene om ideen om at bruge GenAI til at forbedre public affairs arbejdet i en dansk kontekst.
6.0 Præsentation af organisationerne
Dette afsnit starter med et overblik over de fire organisationer, som danner grundlag for evalueringen af AI-redskabet. Dernæst beskrives hvordan samarbejdet mellem organisationerne og jeg er struktureret.
6.1 Organisationerne i dette speciale
Organisationerne er Schultz Jørgensen & K (SJ&K), Dansk Standard, Danske Gymnasier og Mærsk Mc-Kinney Møller Center for Zero Carbon Shipping (Zero Carbon Shipping).
30
 
 6.1.1 SJ&K
SJ&K er et rådgivningsfirma, der fokuserer på strategi og kommunikation, herunder public affairs. SJ&K er ledet af Kresten Schultz Jørgensen, en strategi og kommunikationsrådgiver med baggrund i politik og kommunikation. Inden for dette speciale kan SJ&K bidrage med ekspertise om public affairs arbejde for en række af deres klienter. SJ&K er interessante for dette speciale, fordi det er en lille organisation med mange klienter, hvilket betyder, at der er begrænset kapacitet til at være opdateret på, hvad der sker i Folketinget. Derfor er det interessant at undersøge om AI-redskabet kan bidrage med at få mere relevant viden for en organisation som SJ&K.
6.1.2 Zero Carbon Shipping
Zero Carbon Shipping er et not-for-profit og uafhængigt R&D center med målet om at decarbonisere den maritime sektor. Jan-Christoph Napierski, en international public affairs chef og tidligere diplomat, har hjulpet med evalueringen. Det skal noteres, at Zero Carbon Shipping ikke er særligt interesseret i dansk politik, da de er en international interesseorganisation. Det betyder at de sidste monitoreringsrapporter, som de modtog, kun var filtreret efter EU-dokumenter, der er blevet processeret i Folketinget. Jeg har prioriteret at have dem med alligevel, fordi de er store og ressourcestærke, hvorfor det kan antages, at det er en top public affairs organisation. Med andre ord er Zero Carbon Shipping inkluderet for at vurdere om AI-redskabet er nyttigt uden at have væsentlig interesse i AI-redskabets ydeevne. Derfor fungerer Zero Carbon Shipping som en form for eksterne public affairs ekspert i dette speciale. Jeg inkluderer dog Zero Carbon Shipping i evalueringen på samme måde som de andre tre organisationer.
6.1.3 Dansk Standard
Dansk Standard er en organisation, der arbejder med udviklingen og publiceringen af standarder. Andreas Kaus Jensen er head of public affairs, og i evalueringen af AI-værktøjet har Anne Sophie Callesen og Søren Malmborg, begge public affairs konsulenter, også givet input via mail. Dansk Standard er et interessant samarbejde for dette speciale, fordi public affairs arbejdet vedrørende standarder er meget bredt og til tider diffust (bilag 21). Af den grund er Dansk Standard en least likely case (Andersen et al., 2012), siden de selv har svært
ved præcist at definere og formulere hvilke sager fra Folketinget, der er relevante og hvilke 31

 sager, der ikke er (bilag 21). Det sætter høje krav til AI-redskabets ydeevne, da det dermed er en kompleks klassifikation og prompt engineerings opgave.
6.1.4 Danske Gymnasier
Danske Gymnasier er en interesseorganisation, der varetager interesserne for rektorer på stx og hf skoler. Jenny Bøving Arendt, direktør, Louise Bülow, vicedirektør, og Camilla Huniche, politisk chefkonsulent, har alle deltaget i interviews om evalueringen af AI-redskabet. Danske Gymnasier er interessant for dette speciale fordi de udgør en most likely case (Andersen et al., 2012), idet politikområdet for ungdomsuddannelser er tydeligt afgrænset og relativt småt målt på antallet af relevante dokumenter, hvilket øger sandsynligheden for at AI-redskabet kan klassificere relevante dokumenter, da kompleksiteten af klassifikationen er lavere og monitoreringsrapporterne er kortere.
Danske Gymnasier er også en most likely case fordi jeg har arbejdet hos dem i 3 år, så jeg kender arbejdsgangene i organisationen og jeg ved hvilke parlamentariske procesdokumenter, der kunne have relevans for Danske Gymnasier. Dette øger sandsynligheden for succes for AI-redskabet, både substantielt gennem potentielt skarpere prompt engineering og designmæssigt via udformningen af monitoreringsrapporten. Dette diskuteres yderligere hvad det har af implikationer i afsnit 7.3.
6.2 Samarbejdet med de fire organisationer
Disse fire organisationer er udvalgt på baggrund af både tilgængelighed og en kvalitetsvurdering, idet jeg har søgt samarbejde med nogle af de dygtigste aktører inden for deres respektive områder. Med tilgængelighed menes der, at det er organisationer, som jeg allerede har en vis form for tilknytning til, som uddybes i tabellen nedenfor. Ud fra en antagelse om at en evaluering af AI-redskabet kræver relativt mange ressourcer hos organisationer, vurderede jeg at sandsynligheden for at finde eksterne samarbejdspartnere var lille, hvorfor jeg benyttede mit netværk. Jeg efterspørger nemlig tre ting af organisationerne: tre interviews á en times varighed, at organisationerne bruger AI-redskabet nok til at der kan laves en evaluering og en form for økonomisk kompensation, da det ikke er gratis at køre AI-redskabet.
32

 At benytte organisationer, som jeg i forvejen har en relation til, medfører selvsagt objektivitet- og bias-problemer, men det vurderes at problemformuleringen og muligheden for at indsamle meget empiri om et emne, som det er svært at få data for, vægter højere end fuld objektivitet. Det diskuteres i afsnit 9.5.3 hvad dette har af betydning for specialets konklusioner.
Samarbejdet med disse organisationer er baseret på forskellige grader af kompensation alt efter omstændighederne, da AI-redskabet som sagt har omkostninger forbundet. Det koster omkring 500 kr per måned per prompt alt efter hvor mange dokumenter der er i Folketinget. Jeg har bedt om kompensation for at sikre at organisationerne er engageret i projektet og for at sikre den økonomiske bæredygtighed af dette speciale. Jeg vil gerne gøre klart, at jeg ikke har tjent penge på dette speciale.
For transparensens skyld skal det også siges, at jeg forsøgte først at kommercialisere AI-redskabet, fordi jeg har samme formodning som i det her speciale, som er, at der er værdi i at benytte GenAI i public affairs. SJ&K betalte et lille beløb i januar for at få lov til at bruge AI-redskabet. Nu har jeg ‘trukket den af markedet’, og skriver et speciale om det i stedet.
En oversigt over samarbejdet med organisationerne findes her:
33

 Tabel 1: Oversigt over samarbejdet
 Hvad ønsker de monitorering af (se bilag 29 for en præcis oversigt over hvad de ønsker monitorering af)
De har 3 klienter, som de modtager monitoreringer for: en techvirksomhed, der er interesseret i AI og digitalisering, en socialorganisation, der er interesseret i socialpolitik og en food-cater organisation, der er interesseret i fødevarepolitik.*
Maritim dekarbonisering. De er mest interesseret i internationale forhold og ikke særligt interesseret i dansk politik
Standarder, og byggeri- og energisektoren i standardperspektiver
Ungdomsuddannelser og sprogmodeller til undervisningsbrug
SJ&K Zero Carbon Dansk Standard Danske Gymnasier Shipping
 Hvad er min relation til dem?
Jeg er tilknyttet som ekstern konsulent. Jeg solgte ideen om AI-redskabet til dem i november 2023 før jeg vidste jeg skulle skrive speciale om det og fik overført et lille beløb da AI-redskabet blev aktiveret for dme i januar.
Jeg kender Jan-Christoph gennem tidligere beskæftigelser og akademier
Jeg kender Andreas fra en jobsamtale
Jeg har arbejdet hos Danske Gymnasier i 3 år fra 2019 til 2022
Hvornår blev AI-redskabet implementeret
Finansieringsaftale
Hvornår har jeg haft møde med dem
4. januar.
Er ikke sat til at blive afsluttet.
Betaler alle omkostninger
Indledende møde: 13. december.
Interview: 21. marts. Opfølgende spørgsmål: 11. april
15. marts. Sluttede 4. april
Betaler ingen omkostninger
Indledende møde: 28. februar
Interviews: 12. marts, 12. april
15. marts. Sluttede 19. april
Betaler alle omkostninger
Indledende møde: 6. marts
Interviews: 21. marts 22. april
14. marts. Slutter 31. maj
Betaler halvdelen af omkostningerne
Indledende møde: 11 marts.
Interviews: 21. marts, 8. april, 30. april
 Hvor ofte får de Hver fredag Hver fredag Hver fredag Hver dag monitoreringen
 Hvornår jeg for første 13. december 2023 28. februar 2024 22. februar 2024 26. februar 2024 gang tog kontakt til
dem med henblik på
specialesamarbejde
* Jeg har underskrevet en fortrolighedserklæring med SJ&K, så jeg kommer til at omtale deres klienter som “techvirksomheden”, “socialorganisationen” og “fødevarevirksomheden”.
Sammenfattende kan man sige at denne selektive tilgang til udvælgelse af organisationer afspejler både projektets ambitioner og de praktiske realiteter ved at implementere en helt ny løsning i forskellige organisationer. Gennem disse samarbejder er det muligt at indsamle empiri, der kan bidrage til en evaluering af AI-redskabets potentiale og begrænsninger inden for public affairs.
34

 7.0 Metode
Metodeafsnittet kortlægger først kort hvorfor der er benyttet en casetilgang og evaluering som metodisk framework. Dernæst gennemgås valget af procesbaseret virkningsevaluering og programteorien. Det bliver efterfulgt af en kortlægning af min egen rolle i dette speciale samt diskussioner om dataindsamling og -behandling. Metodeafsnittet afsluttes med en diskussion om forskningskriterier.
7.1 Hvorfor en casebaseret tilgang og evaluering
Dette speciale benytter en casebaseret tilgang, som er det specifikke AI-redskab, til at besvare problemformuleringen. Denne tilgang er valgt, fordi sprogmodeller nu er blevet sofistikerede nok til at blive brugt i konkrete redskaber, og fordi der allerede findes mange artikler, der beskriver de potentielle og allerede beviste gevinster ved GenAI (McKinsey, 2023; EY, 2023; BCG, 2023; KPMG, 2023; Chen et al., 2023). Derfor er en specifik case nyttig, da den både kan belyse konkret hvordan GenAI kan skabe værdi og samtidig være så praktisk orienteret, at andre kan bruge fundene til fremtidige undersøgelser af GenAI i public affairs (Andersen et al, 2012).
Valget af evaluering som metodisk tilgang understøtter det overordnede formål med dette speciale. Kun ved at få en evaluering af et AI-redskab, kan man vurdere potentiale samt hvad andre skal være opmærksom på, hvis de ønsker at undersøge andre usecases inden for GenAI i public affairs (Dahler-Larsen, 2018). Det er motiveret af ønsket om en dybdegående forståelse af, hvordan AI-redskabet præsterer i praksis – ikke blot i teorien eller under ideelle omstændigheder og endnu vigtigere: hvor AI-redskabet har mangler.
35
 
 7.1.1 Procesbaseretvirkningsevaluering
Inden for evalueringsfaget findes procesbaseret virkningsevaluering. Valget af procesbaseret virkningsevaluering som metodisk tilgang i dette speciale er en måde at undersøge hvordan og hvorfor AI-redskabet potentielt kan forbedre public affairs arbejdet (Dahler-Larsen, 2018).
En række grunde gør virkningsevaluering attraktiv til at besvare problemformuleringen. For det første kan en virkningsevaluering belyse, om AI-redskabet er baseret på en forfejlet idé, eller om det blot kan justeres, hvis AI-redskabet ikke medfører positive outcomes (Dahler-Larsen, 2003). For det andet giver virkningsevaluering mulighed for at give velbegrundede anbefalinger om AI-redskabet på baggrund af fundene fra evalueringen, hvilket vil være afgørende for fremtidige tilgange til design af andre GenAI-løsninger inden for public affairs (Dahler-Larsen, 2018). For det tredje kan virkningsevalueringen belyse bieffekter. Bieffekter er relevante effekter, som er utilsigtede eller uforudsete, og derfor ikke blev inkluderet i det oprindelige evalueringsdesign og programteori (ibid). Dette er nyttigt i forbindelse med den eksplorative karakter af dette speciale, da der kan være utilsigtede eller uforudsete effekter, når man evaluerer et helt nyt AI-redskab.
Når man evaluerer, er der objektet eller mekanismen, man forsøger at evaluere, og et outcome, som man vil måle. Men en mekanismes effekt på et outcome er betinget af konteksten, som man opererer i (Pawson & Tilley, 1997). Den samme mekanisme kan producere to forskellige outcomes, fordi det er betinget af konteksten. For at en mekanisme skal lykkes, er det nødvendigt at der er de rigtige betingelser, altså at konteksten stemmer overens med mekanisme og outcome (ibid). I tilfældet af dette speciale handler det om, at effekten og nytten af AI-redskabet er betinget af den organisation, som benytter AI-redskabet. Med dette forstås, at der kan være variation mellem organisationerne på en række centrale parametre som organisationens kapacitet og ønske om at optage ny viden fra Folketinget, hvor centralt behovet er for at være ajour og hvor stort genstandsfeltet er. Konteksten er vigtigt at være opmærksom på, når man skal drage konklusioner på baggrund af virkningsevalueringen.
Et alternativ til den procesbaserede virkningsevaluering er en variansbaseret evaluering. Selvom der er forskellige organisationer, der benytter AI-redskabet, er den procesbaserede tilgang stadig at foretrække, fordi dette speciale er eksplorativt. Derfor er fokuset på
processerne ved at benytte AI-redskabet og ikke på variansen af virkningerne ved at benytte 36

 AI-redskabet (Dahler-Larsen, 2018). Det vil sige, at dette speciale ikke fokuserer på at kortlægge, om AI-redskabet virker og i hvilken grad det virker, men hvordan og hvorfor det potentielt virker.
7.2 Programteori
Ved at benytte virkningsevalueringen kan man inddrage og evaluere via en programteori. En programteori er: ”begrundede forestillinger om, hvorfor dette projekt skulle have disse resultater for denne gruppe mennesker i denne situation.” (ibid) Programteorien er en måde at strukturere hvordan mekanismerne i AI-redskabet vil medføre ønskede outcomes, hvorfor programteorien kan forstås som et ideal for hvordan et projekt burde fungere (ibid).
Idealet for AI-redskabet er, at AI-redskabet skal gøre det lettere for organisationer at tilgå den store mængde tekstdata, der er tilgængeligt fra Folketinget. Det er et ideal, fordi tekstdataen fra Folketinget ofte indeholder information som er relevant for public affairs organisationer. Det er relevant for public affairs organisationer, fordi det hjælper dem med politisk monitorering ved at holde sig ajour om hvad der bevæger sig i Folketinget. Dermed kan de lettere mappe relevante stakeholders og policy-positioner (Hegelund & Mose, 2013; Esbensen, 2007). Det analoge alternativ til AI-redskabet er, at medarbejderne i public affairs organisationer selv skal gennemgå den store mængde tekstdata fra Folketinget, hvilket er tidskrævende. Derfor er det de færreste, der gør det, og i stedet abonnerer de på relevante folketingsnyhedsbreve, der selv indeholder meget irrelevant information. AI-redskabet vil ideelt kunne frigøre tid til andre mere meningsfulde og værdiskabende opgaver frem for at gennemlæse og manuelt udtrække relevant information fra folketingsdokumenter og sikre, at relevant information fra Folketinget ikke bliver overset.
Programteorien kan ses herunder:
37

 Figur 4: Programteorien
 38

 7.2.1 Sproglig forklaring af programteorien
Programteorien kan forklares sprogligt som følgende: AI-redskabet henter og indlæser parlamentariske procesdokumenter (kasse 1) og benytter derefter en sprogmodel til at klassificere hvert enkelt dokument for at afgøre, om det er relevant for en given organisation (kasse 2). Når klassifikationsprocessen er færdig, bliver monitoreringsrapporten sendt ud som en mail til den givne organisation (kasse 3). Herfra er AI-redskabet færdigt med sin proces, og det faktiske arbejde med monitoreringsrapporten begynder i organisationerne. Næste kasse i programteorien er at den givne organisation åbner monitoreringsrapporten og orienterer sig i den (kasse 4). Herfra kan der ske to ting: Enten finder organisationen et eller flere dokumenter, som de mener er relevante for deres arbejde eller der er ikke relevante dokumenter for organisationen. Hvis der er relevante dokumenter, kan der også ske to ting: Enten tager organisationerne en aktiv beslutning om, hvordan informationen fra et dokument skal integreres i deres public affairs arbejde (kasse 5) og derefter iværksætter beslutningen (kasse 6), eller organisationen kan optage viden fra monitoreringsrapporten for at vidensopbygge (kasse 7). Hvis der ikke er relevante dokumenter i monitoreringsrapporten, vil organisationen ikke være bekymret for at have overset relevant information fra Folketinget (kasse 8).
Kasse 1 til 8 medfører to outcomes: For det første medfører kasse 7 og kasse 8, at organisationerne har mere viden om hvad der sker i Folketinget, hvilket er det første outcome af dette AI-redskab (kasse 9). Mere viden om hvad der sker i Folketinget medfører, at organisationerne kan tage beslutninger på et mere oplyst grundlag, hvilket leder til at organisationerne tager bedre politiske og strategiske beslutninger for hvordan public affairs arbejdet skal udføres (kasse 10). Pilen fra kasse 6, der vedrører iværksættelsen af en beslutning baseret på monitoreringsrapporten, fører direkte til kasse 10, som omhandler bedre politiske og strategiske beslutninger. Det skal forstås som at et enkeltstående dokument fra monitoreringsrapporten, der leder til at der bliver iværksat en beslutning, medfører at politiske og strategiske beslutninger bliver bedre, fordi organisationen har fået konkret information fra dokumentet, som de agerer på.
Der er lavet en distinktion mellem kasse 5 og kasse 6, da organisationer kan beslutte at bruge et dokument i deres public affairs arbejde, men der kan være forskellige grunde til at dette aldrig materialiserer sig. I konteksten af AI-redskabet kan det tænkes, at der kommer for
39

 mange dokumenter, hvor organisationerne beslutter at agere på baggrund af et dokument. Hvis der kommer for mange relevante dokumenter, når beslutningen aldrig at blive udført. Hvis det hænger sammen på den måde, skaber AI-redskabet ikke omstændighederne for at tage bedre politiske og strategiske valg.
7.2.2 Forklaring af indholdet af kasserne i programteorien og hvordan de udfyldes
Helt konkret kan en programteori benyttes til at evaluere ved at verificere alle kasserne via dataindsamling for at kortlægge en mekanismes effekt (Dahler-Larsen, 2018).
De første 3 kasser i programteorien udfyldes kvalitativt.
7.2.2.1 Kasse 1 til 3: Kvantitative svar
Kasse 1 er ligetil at verificere, da det blot handler om hvorvidt AI-redskabet succesfuldt trækker information fra Folketingets hjemmeside.
Kasse 2 er givetvis den vigtigste af alle kasserne, hvorfor verificeringen af den bliver mest omfattende. Det er i kasse 2, at sprogmodellens klassifikationer bliver verificeret. Denne kasse kan testes kvantitativt ved manuel gennemgang af alle parliamentariske procesdokumenter, hvor antallet af positiver, negativer, falske positiver og falske negativer tælles (Powers, 2021). Derudover laves der to kategorier, hvor der tælles edgecases. En edgecase for positiver hvor AI-redskabet har klassificeret et dokument som relevant, men det er uklart om dokumentet faktisk er relevant og en edgecase for negativer, hvor AI-redskabet har klassificeret et dokument som ikke-relevant og det er uklart om dokumentet faktisk ikke er relevant. De to kategorier af edgecases er nødvendige, da det ikke altid er helt klart om en sag er relevant eller ikke relevant. For eksempel var der et dokument omhandelnde at der er lukket en læreruddannelse, som der var et spørgsmål til i Børne og Undervisningsudvalget. Uddannelse til velfærdsuddannelser er af interesse for Danske Gymnasier, siden mange velfærdsuddannelser optager elever fra stx, men omvendt ligger læreruddannelsen uden for stx’s område. AI-redskabet klassificerede denne sag som relevant for Danske Gymnasier, hvorfor sagen bliver tilknyttet et label som edgecase ved positiv klassificering.
Der tages en stikprøve af AI-redskabets klassifikation fra en tilfældig uge, hvor AI-redskabet
havde de endelige prompts. Den tilfældigt valgte periode er er 8-12. april. Som nævnt var det 40

 en iterativ proces at lave prompts i samarbejde med organisationerne, så for at få det mest retvisende billede af AI-redskabets ydeevne, tages stikprøven når promptsene var færdigudviklede.
Det er urealistisk at kortlægge alle AI-redskabets klassifikationer for den fulde implementeringsperiode, da der er omkring 6400 dokumenter og derfor 51.200 individuelle vurderinger af relevans2.
Kasse 3 er ligetil at verificere. Den handler om, hvorvidt monitoreringsrapporterne er blevet sendt ud.
7.2.2.2 Kasse 4 til 8: Kvalitative svar
Fra kasse 4 skal kasserne verificeres via kvalitativ dataindsamling. Gennem interviews fås indsigt i, om organisationerne læser monitoreringsrapporten (kasse 4), om de har opfanget dokumenter, som de mener, at de skal agere på (kasse 5), om de faktisk har iværksat beslutningen om at agere (kasse 6), om de bruger dokumenterne fra monitoreringsrapporten til at få mere viden (kasse 7) og om de ikke er bekymret for at overse relevante dokumenter, hvis der ikke er nogle relevante dokumenter i monitoreringsrapporten (kasse 8).
7.2.2.3 Kasse 9: Mere viden om hvad der sker i Folketinget
Kasse 9 er første outcome. Det er i tråd med afsnit 3.1. i den konceptuelle kontekst, hvor det fremhæves, at for at kunne bedrive god public affairs, bliver man nødt til at vide, hvad der sker i Folketinget (Hedelund & Mose, 2013; Esbensen, 2007). Dette undersøges kvalitativt, hvor der gennem interviews spørges ind til om organisationerne ved mere om hvad der sker i Folketinget inden for deres givne område på baggrund af den information, som organisationerne får gennem monitoreringsrapporterne. Det er vigtigt at isolere, at det er specifikt AI-redskabet der har tilvejebragt den øgede viden om, hvad der sker i Folketinget, fordi hvis al viden fra AI-redskabet også kan fås fra deres nuværende arbejdsgange med at modtage nyhedsbrevene fra Folketinget, er det ikke AI-redskabet, der har medført mere viden om hvad der sker i Folketinget. Det skal altså være viden, som de ellers ikke havde modtaget eller været opmærksom på.
2 Matematikken er: Omkring 160 dokumenter per dag * 8 prompts (4 organisationer, hvor 2 af dem har 3 prompts) * 5 dage om ugen * 4 uger på en måned * cirka 2 måneder live =
51.200 vurderinger for 6400 dokumenter.
41
 
 7.2.2.4 Kasse 10: Bedre politiske og strategiske beslutninger baseret på mere viden
Kasse 10 er det andet outcome. Der er ikke meget ved at vide mere om hvad der sker i Folketinget, hvis det ikke medfører at organisationerne bliver bedre til at udøve deres public affairs arbejde. Ellers er AI-redskabet blot et gimmick og ikke et nyttigt redskab. Helt grundlæggende medfører bedre politiske og strategiske beslutninger, at public affairs organisationer kan positionere sig bedre i den kompetitive pluralistiske public affairs tradition i Danmark, så de kan maksimere deres indflydelse (Hedelund & Mose, 2013; Esbensen, 2013). Dette undersøges kvalitativt, hvor der spørges ind til om organisationerne, på baggrund af den viden de har fået gennem AI-redskabet, har været i stand til at tage bedre beslutninger både i forhold til politik og i forhold til strategi. Bedre beslutninger i forhold til politik skal forstås som, at organisationen har indtaget eller justeret en holdning efter at have fået mere viden om, hvad der sker i Folketinget. Bedre beslutninger i forhold til strategi skal forstås som at organisationen har taget nogle strategiske valg, der har til mål at fremme deres public affairs arbejde. Det kunne for eksempel være at organisationen har lagt en strategi om at samarbejde med en bestemt politiker på baggrund af et udvalgsspørgsmål, eller at organisationen har taget et strategisk valg om at forfølge en dagsorden baseret på et §-20-spørgsmål.
7.2.3 Implementeringsfejlogteorifejl
Ved at benytte en programteori kan man med større sikkerhed fastslå om AI-redskabet lider af implementeringsfejl, teorifejl eller begge dele, hvilket er essentielt, da det vil være arrogant at tro, at AI-redskabet ikke rummer begge dele. Implementeringsfejl indebærer, at AI-redskabet er blevet implementeret mangelfuldt, så den ikke svarer til det, som programteorien foreskriver at AI-redskabet skal (Dahler-Larsen, 2003). Det kunne eksempelvis være, hvis monitoreringsrapporten ikke bliver sendt ud eller monitoreringsrapporten er for uoverskuelig, så den ikke bliver læst. Teorifejl er hvis AI-redskabet følger programteorien, men at outcome alligevel er udeblevet (ibid). Det kunne være hvis AI-redskabet gør hvad den skal som følge af den opstillede programteori, men den stadig ikke leder til mere viden om hvad der sker i Folketinget eller bedre strategiske eller politiske valg i organisationerne. Hvis AI-redskabet er implementeret korrekt og AI-redskabet har medført positive outcomes som foreskrevet i programteorien, er programteorien styrket. Hvis AI-redskabet er implementeret korrekt, men
positive outcomes er udeblevet, kan man konkludere teorifejl. Hvis AI-redskabet er 42

 implementeret mangelfuldt, men resultatet alligevel er indtruffet, er der andre forhold end AI-redskabet, der har medført de positive outcomes, hvorfor man ikke har nok data til at ændre i sin tiltro til programteorien. Slutteligt, hvis AI-redskabet er implementeret mangelfuldt og positive outcomes er udeblevet er der implementeringsfejl og måske teorifejl (ibid). Det er det sidste scenarie, som forekommer hyppigst i virkningsevalueringer, selvom det til tider kan være svært at præcist definere, hvorvidt noget er en teorifejl eller en implementeringsfejl (ibid).
7.2.4 Tidsbegrænsningiprogramteori
Der er en naturlig tidsbegrænsning af programteorien givet specialeperioden, som betyder at AI-redskabet blot når at være implementeret i omkring 2 måneder (Dahler-Larsen, 2018). Det betyder for det første, at de folketingsdokumenter, som de relevante dokumenter omhandler, potentielt ikke når at blive færdigbehandlet inden for perioden af specialet, hvorfor det fulde potentiale for AI-redskabet ikke når at blive forløst. Det kan tænkes, at der kan blive stillet et udvalgsspørgsmål, men der når ikke at komme et svar på spørgsmålet inden for tidsbegrænsningen, hvor svaret er af relevans for organisationerne. For det andet betyder det også, at der muligvis ikke når at komme nok relevante dokumenter, som AI-redskabet kan klassificere, til at AI-redskabet viser sin nytte, hvorfor der potentielt vil være utilstrækkelig data til at evaluere om der er en effekt af at benytte AI-redskabet. For det tredje kan tidsbegrænsningen have betydning for brugernes tilvænning til AI-redskabet, hvor der skal opbygges tillid til at AI-redskabet opfanger det, som den skal opfange.
7.2.5 Begrænsningafoutcomeiprogramteori
Når man udformer en programteori, skal man foretage et valg om hvor langt ud i outcome man vil gå (Dahler-Larsen, 2018). Afgrænsningen i outcome er begrænset til, at organisationerne tager bedre politiske og strategiske valg. Det er gjort af to grunde: For det første er det notorisk svært at måle effekter af public affairs, hvorfor det ville være en udfordring at måle på hvorvidt organisationernes public affairs arbejde har virket (Ferraro, 2000). Selvom effekten af public affairs arbejdet kunne måles, ville det være udfordrende at isolere at public affairs arbejdet er blevet bedre på grund af AI-redskabet. Det vil være en langt større undersøgelse end dette speciale tillader. For det andet, givet formålet for dette speciale, prioriteres det at kunne konkludere noget konkret med stor sikkerhed frem for at
43

 skulle lave en række antagelser. Ved at kunne konkludere noget konkret, er det lettere for andre at bygge oven på og blive klogere på præcis hvordan AI-redskabet fungerer og hvordan det kan understøtte og forbedre organisationers arbejde med public affairs, hvilket også ligger i tråd med problemformuleringen i dette speciale.
7.3 Min egen rolle
Siden AI-redskabet er designet og udviklet af mig selv, rejses der uundgåeligt spørgsmålet om objektivitet og udvikler-bias, idet jeg står over for opgaven at evaluere et redskab, jeg selv har lavet (Chattopadhyay, 2022). Derudover kan min tilknytning til de fire organisationer også medføre biased dataindsamling og konklusioner. På trods af disse potentielle bekymringer, anses objektivitetsudfordringen ikke at være en begrænsende faktor for at gennemføre specialet, men er det noget som jeg i høj grad skal have in mente, når der skal drages konklusioner.
Objektivitetsudfordringen vurderes ikke til at være en begrænsende faktor for gennemførelsen af specialet af tre grunde: For det første er formålet med specialet at være en af de første undersøgelser om hvordan GenAI kan forbedre public affairs, som synes at vægte højere end objektivitetsudfordringerne, der kan mitigeres med robuste metodiske valg og gennemsigtighed (ibid). For det andet giver min involvering i projektet en større forståelse for både hvordan AI-redskabet fungerer og hvordan organisationerne arbejder. Derfor, selvom min involvering uden tvivl tilføjer et lag er subjektivitet, vurderes det, at det til gengæld medfører en dybere forståelse og perspektiver, som kan anvendes til at nuancere og forbedre evalueringen af AI-redskabet. For det tredje kan jeg gennem en tilknytning til den akademiske litteratur om evaluering og gennemsigtighed i forhold til de metodiske valg opretholde en nødvendig distancering og justere konklusionerne som følge af objektivitetsudfordringen.
Slutteligt er det også relevant at have in mente når man skal drage konklusioner på evalueringen af AI-redskabet, at jeg fik ideen til at bygge et værktøj som AI-redskabet mens jeg arbejdede i Danske Gymnasier, da der var et relevant dokument som jeg overså, fordi det var under Finansudvalget og ikke Børne- og Undervisningsudvalget. Teknologien var dog ikke moden til at bygge AI-redskabet dengang. Dette faktum er vigtigt at have in mente, fordi selvom jeg har forsøgt at designe AI-redskabet til universel brug på tværs af
44

 organisationsstyper, har jeg taget valg baseret på min viden om hvordan arbejdsgangen er i Danske Gymnasier. Valgene er både bevidste, som at formen skal være en daglig orienteringsmail, eller ubevidste. Dette faktum skal inddrages, når der drages konklusioner.
7.4 Dataindsamling
Dataindsamlingen til dette speciale hviler primært på interviews med organisationerne som benytter AI-redskabet, da det er prioriteret at kunne indrette indsamlingen af data baseret på de forskellige organisationers behov og kontekster samt at interview som dataindsamlingsmetode giver mulighed for at beskrive og forstå hvordan brugere oplever at benytte AI-redskabet (Harrits et al, 2012). Der er sikret engagement fra fire organisationer, som alle har forpligtet sig til at deltage i tre runder af interviews hver over specialeperioden.
7.4.1 Første runde af interviews
Første runde af interviews var en indledende dataindsamling, hvor der blev spurgt ind til organisationernes førstehåndsindtryk ved at benytte AI-redskabet og om AI-redskabet havde bidraget til at forbedre deres public affairs arbejde via mere viden. Derudover blev der spurgt ind til om dokumenterne, som AI-redskabet klassificerede som relevante, faktisk var relevante, med henblik på at justere promptet via den iterative proces som beskrevet i afsnit 4.3. Selvom det på forhånd var undersøgt og kortlagt hvad der var relevant for de enkelte organisationer ved at snakke med dem og læse om deres arbejde, kunne deres ønsker til hvordan AI-redskabet håndterede falske positiver have ændret sig efter de havde benyttet AI-redskabet og læst monitoreringsrapporten. Det kunne for eksempel være, at de ønskede at skrue op eller ned for antallet af falske positiver.
7.4.2 Anden runde af interviews
Anden runde af interviews var en stringent evaluering af programteorien. Her indsamles data om AI-redskabets ydeevne og om hvorvidt det har været til nytte for organisationerne. Konkret var der et spørgsmål tilknyttet til hver kasse af programteorien, som organisationerne skulle svare på.
45

 7.4.3 Tredje runde af interviews
Tredje og sidste runde af interviews havde til mål at sikre, at fundene fra anden runde af interviews blev dobbelttjekket. Det blev prioriteret at dobbelttjekke, fordi organisationernes holdning til om hvorvidt AI-redskabet havde været nyttigt kunne have ændret sig. Denne stringente tilgang øger validiteten af de potentielle fund og sikrer at ikke blot en eller to monitoreringsrapporter danner organisationernes holdning, men at potentielle positive evalueringer af AI-redskabet er funderet i længerevarende brug. Med andre ord skal det sikres, at det ikke blot er tilfældigheder, der udgør organisationernes svar til evaluering.
Et andet mål med tredje runde af interviews var at undersøge om der var andre muligheder for at benytte GenAI i public affairs. Problemformuleringen bruger som sagt blot AI-redskabet som case til at undersøge spørgsmålet. Efter at have brugt AI-redskabet, havde organisationerne en vis forståelse for, hvordan GenAI fungerer, hvilket tillader dem at danne mere kvalificerede holdninger til hvordan GenAI kan bruges til at forbedre public affairs.
7.4.4 Mætningspunkt
Der blev nået et mætningspunkt for dataindsamling hurtigere end forventet, da tre ud af fire organisationer ikke læste monitoreringsrapporten fast, hvorfor det var uhensigtsmæssigt og nytteløst at interviewe dem yderligere (Harrits et al, 2012). Helt konkret endte det med at kun Danske Gymnasier nåede at gennemføre alle tre interviews, da de som eneste organisation fast læser monitoreringsrapporten. Der blev gennemført ét interview med SJ&K med opfølgende spørgsmål i et kort efterfølgende telefonopkald. I det ene interview blev SJ&K også spurgt ind til hvordan de så fremtidig brug af GenAI inden for public affairs. Der blev gennemført to interviews med Zero Carbon Shipping og to interviews med Dansk Standard. Det betød, at interview nummer to hos Zero Carbon Shipping og Dansk Standard blev brugt til at udforske hvordan fremtidig brug af GenAI kan forbedre public affairs.
7.4.5 Forud for de formelle interviews
Forud for de formelle dataindsamlingsinterviews blev der afholdt et møde med hver organisation for at præsentere AI-redskabet og spørge om de ville indgå et samarbejde med henblik på dataindsamling til specialet. Disse møder var overvejende introducerende og havde til formål at afklare, hvad hver organisation specifikt søgte at få en monitorering af via
46

 AI-redskabet. Der blev hverken taget noter med henblik på specialet eller optaget, så indholdet fra møderne var udelukkende for den efterfølgende udarbejdelse af prompt og samarbejdsaftale. Intet fra de indledende møder er inkluderet i specialet, og hvis der blev sagt noget interessant i de indledende møder, er det blevet verificeret via interviews, så alt data findes i transskriptionerne.
7.4.6 Inddragelse af data scientist som ekspertkilde
Udover interviews med brugerne af AI-redskabet er Simon Moe Sørensen, en AI-ingeniør og ekspert fra konsulentfirmaet 2021.ai, også blevet inddraget som supplerende ekspertviden om hvordan AI-redskabet er designet (Harrits et al, 2012). Han blev inddraget efter AI-redskabet blev implementeret, og har derfor ikke indflydelse på udformningen og designet af AI-redskabet. Interviewet med Sørensen har til formål til at kvalificere udsagn om AI-redskabets design og ydeevne yderligere, hvilket styrker troværdigheden af dette speciale og giver rygdækning til at argumentere at enten kan AI-redskabet blive bedre eller at udnyttelsen for sprogmodellen i AI-redskabet er på det maksimale. Denne viden om AI-redskabets ydeevne har betydning for konklusionerne om fremtidig design af GenAI-redskaber. Hvis AI-redskabet ikke kan blive bedre, kan det konkluderes, at man skal vente på at teknologien bliver bedre, hvis den bliver bedre. Hvis AI-redskabet godt kan blive bedre, åbner det for muligheder for at andre kan undersøge og udforske GenAI i public affairs i fremtidig forskning.
7.5 Databehandling og analysestrategi for interviews
I processen med at bearbejde og analysere data fra interviewene er der blevet fulgt en iterativ tilgang, som har muliggjort løbende vidensgenerering gennem hele specialeperioden, hvilket er nødvendigt i et eksplorativt studie (ibid). Selvom det var en mulighed at udarbejde tre faste interviewguides fra starten og fulgt disse slavisk, blev der valgt en mere fleksibel strategi for ikke at overse nuancer fra interviews. Ved at bevare de samme overordnede tematikker gennem hver interviewrunde, men tillade justeringer baseret på ny viden og konteksten for hver organisation, kunne der udtrækkes maksimal viden ud af hvert interview, mens sammenligneligheden på tværs af organisationer stadig var mulig. Dermed var det en kumulativ tilgang til indsamling af interviewdata (Elklit & Jensen, 2012). Interviewguides og transskriberinger kan ses i bilag 6 til 14 og 18 til 26 henholdsvis.
47

 For at strukturere og analysere interviewdataen blev Nvivo anvendt som en systematisk støtte i kodningsprocessen af datamaterialet. En start- og slutkodeliste dannede rammen om denne kodningsproces, mens overvejelser omkring intrakode-reliabilitet sikrede konsistens og pålidelighed i kodingsarbejdet med henblik på at øge gennemsigtigheden ved de metodiske valg og hvordan interviewdata kan bruges til at drage konklusioner (Jakobsen, 2012). Start- og slutkodelisten findes i bilag 15 og 16 og intrakode-reliabiliteten er på 71% i Cohens kappa koefficient, hvilket er et mål, som tager højde for sandsynligheden i sammenfaldet af kodning. 71% er en solid intrakode-reliabilitet uden at være fremragende, men acceptabelt når der ikke var faste interviewguides og iterativ vidensgenerering (Nvivo, 2024).
7.6 Vurdering af udvalgte forskningskriterier
Ved en diskussion af udvalgte forskningskriterier, forsøges det at imødekomme kritikpunkter vedrørende dette speciales forskningsdesign.
7.6.1 Intern validitet
Intern validitet refererer til spørgsmålet om, hvorvidt resultaterne, der er fundet via interviews, faktisk afspejler det, som der er forsøgt at blive undersøgt (Andersen, 2012). I konteksten af dette speciale handler det om, at hvis det bliver vist, at AI-redskabet klassificerer dokumenter fra Folketinget, der er relevante for organisationerne, skal det være dokumenter, som organisationerne ellers ikke havde været opmærksomme på. Ellers vil det være en anden effekt end AI-redskabet, der øger vidensniveauet i organisationerne.
7.6.2 Ekstern validitet
Den eksterne validitet ved fundene i dette speciale omhandler, hvorvidt man kan bruge AI-redskabet som case til at generalisere svaret ud på problemformuleringen; altså om man kan svare på, hvilket potentiale der er at benytte GenAI i public affairs (ibid). Ved at snævre strukturen af dette speciale ned til en case, kan man selvsagt ikke give et fuldstændigt svar på det fulde potentiale ved at benytte GenAI i public affairs, da dette emne i sin helhed er for stort til at blive undersøgt i ét speciale. Men ved at undersøge en delkomponent af det, kan det belyses hvor god GenAI er til dokumentklassifikation, som kan være en vigtig del af public affairs (Esbensen, 2007), som fremtidig forskning kan undersøge, der kan bruges til at forbedre public affairs.
48

 7.6.3 Reliabilitet
Et lille, men vigtigt punkt for dette speciale er reliabilitet, som betyder at ved gentagne målinger får man samme resultat (Andersen, 2012). Det er vigtigt at gøre klart, at AI-redskabet er konsistent i klassifikationen af dokumenter. Siden sprogmodeller er autoregressive og stokastiske, og derfor baserer sig på sandsynlighedsregning jf. afsnit 4.2, kan det ikke udelukkes, at der kan være forskellige klassifikationer af det samme dokument, hvis man tester på det samme datasæt af dokumenter flere gange. Efter at have gjort det, fandt jeg at der ikke er forskel på to gennemgange af det samme datasæt for forskellige organisationer. Datasættet og reliabilitetstesten findes i bilag 17.
7.6.4 Replikerbarhed
Det sidste forskningskriterie er at andre skal kunne genskabe samme resultater ved at benytte samme metode, hvilket er ekstra relevant for dette speciale på grund af udvikler-bias (ibid). Replikerbarheden er øget i dette speciale ved at klart beskrive AI-redskabets arkitektur, vedlægge de benyttede prompt, vedlægge de fulde transskriptioner, vedlægge interviewguides og vedlægge kodelisten.
Der er dog to ting der taler imod at andre kan replikere dette studie: For det første er organisationerne udvalgt på baggrund af mit netværk, som selvsagt ikke kan replikeres af andre. Dette anses dog ikke som et stort problem, da andre organisationer, der beskæftiger sig med public affairs, vil kunne lave samme evaluering ved at svare på de samme spørgsmål. For det andet, og en potentielt større barriere for replikerbarhed, er at det generelt er en udfordring at have høj replikabilitet i kvalitative studier. Det er dog en afvejning, da kvalitative studier ofte medfører høj intern validitet, hvilket er mere ønskværdigt i et eksplorativt studie som dette (ibid).
8.0 Analyse
Analysen er struktureret i tre dele: Først gennemgås programteorien kasse for kasse for at få en stringent evaluering af AI-redskabet som leder hen til vurderinger om teorifejl og implementeringsfejl. Dernæst fremlægges relevante observationer om AI-redskabet, som kom til udtryk gennem dataindsamlingen, men ikke er inkluderet i programteorien eller falder
under bivirkninger. Relevante observationer er observationer, som fremtidige forskere og 49

 praktikere kan have in mente, hvis de ønsker at undersøge potentialet for GenAI i public affairs. Slutteligt fremlægges bivirkninger som blev identificeret som følge af dataindsamlingen (Dahler-Larsen, 2018).
8.1 Evaluering af programteorien
For overskuelighed findes en nummerering af bilag, tilhørende interview og en forkortelse af referencen her. Den bruges til at lave referencer i teksten til interviews:
 Tabel 2: Bilagsoversigt for interviews
 Bilag
Bilag 18
Bilag 19
Bilag 20
Bilag 21
Bilag 22
Bilag 23
Bilag 24
Bilag 25
Bilag 26
Organisation og runde interview
Danske Gymnasier 1
Danske Gymnasier 2
Danske Gymnasier 3
Dansk Standard 1
Dansk Standard 2
SJ&K 1
SJ&K 1,5 (et opfølgende spørgsmål)
Zero Carbon Shipping 1
Zero Carbon Shipping 2
Forkortelse der bruges som henvisning
DG1
DG2
DG3
DS1
DS2
SJ&K1
SJ&1,5
ZCS1
ZCS2
    8.1.1 Kasse 1: Dokumenter fra Folketinget bliver indlæst i AI-redskabet
Den her kasse er ikke interessant, men helt grundlæggende for AI-redskabets virke.
50

 Der har kun været to nedbrud: ét hvor der var nedbrud fra Folketingets Åbne Data og ét hvor Finansministeriets pressemeddelsesdatabase medførte fejl. Det første nedbrud betød at der ikke kom mails ud i 2 dage (15 og 16. januar), hvorfor det kun var SJ&K, der oplevede nedbruddet. Det andet var en aften, hvor der blev testet et prompt, hvor Finansministeriets pressemeddelelsesservice medførte fejl. Siden det skete om aftenen, havde det ingen betydning, da ingen organisationer oplevede nedbruddet.
Derfor kan denne kasse bekræftes som verificeret, selvom der var et enkelt nedbrud. 8.1.2 Kasse 2: Der identificeres relevante dokumenter
Denne kasse er central og yderst relevant, da den viser sprogmodellens ydeevne til at klassificere dokumenter korrekt. Derfor er verificeringen af denne kasse den mest omfattende. Verificeringen er delt op i følgende afsnit: Først præsenteres den manuelle proces til at kategorisere og give labels til dokumenter. Derefter introduceres måleenhederne præcision og sensitivitet, som leder hen til et scoreboard af AI-redskabets klassifikationer. Derfra analyseres scoren fra scoreboardet via overvejelser om genstandsfeltets størrelse og organisationernes forskellige kapaciteter.
8.1.2.1 Yderligere introduktion til processen om at manuelt tildele labels til dokumenter
Der gennemgås en stikprøve af dokumenter manuelt, og denne stikprøve sammenlignes med AI-redskabets klassifikationer. På baggrund af den manuelle klassifikation gives der labels til AI-redskabets klassifikationer på følgende måde, som først introduceret i afsnit 7.2.2.1:
➢ Sande positiver: Relevante dokumenter, der korrekt er klassificeret som relevante.
➢ Sande negativer: Ikke-relevante dokumenter, der korrekt er klassificeret som
ikke-relevante.
➢ Falske positiver: Ikke-relevante dokumenter, der fejlagtigt er klassificeret som
relevante.
➢ Falske negativer: Relevante dokumenter, der fejlagtigt er klassificeret som
ikke-relevante.
➢ Edgecases ved positiv klassifikation: Det er uklart, om dokumentet er relevant, hvor
AI-redskabet har klassificeret det som relevant.
➢ Edgecases ved negativ klassifikation: Det er uklart, om dokumentet er relevant, hvor
AI-redskabet har klassificeret det som ikke-relevant.
51

 Denne metode til at give labels til klassifikationerne med edgecases er fordelagtig fordi den giver mulighed for at fange nuancer, da det til tider er uklart, om et dokument er relevant jf. eksemplet om den lukkede læreruddannelse fra afsnit 7.2.2.1. Derfor er det nyttigt, at det manuelle klassifikationssystem tillader en fleksibilitet i vurderingen af relevans.
En alternativ tilgang kunne være at gentage en optælling uden edgecases flere gange for at måle en form for intra-koderelabilitet. Denne metode ville dog også medføre udfordringer, som hvordan forskellene mellem optællingerne skal håndteres, og problemet med at lave en skarp opdeling af noget, der i sin essens er nuanceret, vil stadig ikke være løst.
8.1.2.2 Introduktion til præcision og sensitivitet
Ovenstående tilgang til klassifikation giver mulighed for at beregne præcision og sensitivitet, som er standardberegninger i klassificeringsproblemer (Powers, 2011). Præcision beregnes som antallet af sande positive klassifikationer divideret med summen af sande positive vurderinger og falske positiver. Dette måler, hvor stor en andel af de dokumenter, AI-redskabet har klassificeret som relevante, der faktisk er relevante.
𝑃𝑟æ𝑐𝑖𝑠𝑖𝑜𝑛 = 𝐴𝑛𝑡𝑎𝑙𝑠𝑎𝑛𝑑𝑒𝑝𝑜𝑠𝑖𝑡𝑖𝑣𝑒𝑘𝑙𝑎𝑠𝑠𝑖𝑓𝑖𝑘𝑎𝑡𝑖𝑜𝑛𝑒𝑟
𝐴𝑛𝑡𝑎𝑙 𝑠𝑎𝑛𝑑𝑒 𝑝𝑜𝑠𝑖𝑡𝑖𝑣𝑒 𝑘𝑙𝑎𝑠𝑠𝑖𝑓𝑖𝑘𝑎𝑡𝑖𝑜𝑛𝑒𝑟 + 𝑎𝑛𝑡𝑎𝑙 𝑓𝑎𝑙𝑠𝑘𝑒 𝑝𝑜𝑠𝑖𝑡𝑖𝑣𝑒 𝑘𝑙𝑎𝑠𝑠𝑖𝑓𝑖𝑘𝑎𝑡𝑖𝑜𝑛𝑒𝑟
Sensitivitet beregnes som antallet af sande positive klassifikationer divideret med summen af sande positive klassifikationer og falske negative. Dette måler, hvor stor en andel af de faktisk relevante dokumenter, der korrekt er klassificeret som relevante af AI-redskabet.
𝑆𝑒𝑛𝑠𝑖𝑡𝑖𝑣𝑖𝑡𝑒𝑡 = 𝐴𝑛𝑡𝑎𝑙𝑠𝑎𝑛𝑑𝑒𝑝𝑜𝑠𝑖𝑡𝑖𝑣𝑒𝑘𝑙𝑎𝑠𝑠𝑖𝑓𝑖𝑘𝑎𝑡𝑖𝑜𝑛𝑒𝑟
𝐴𝑛𝑡𝑎𝑙 𝑠𝑎𝑛𝑑𝑒 𝑝𝑜𝑠𝑖𝑡𝑖𝑣𝑒 𝑘𝑙𝑎𝑠𝑠𝑖𝑓𝑖𝑘𝑎𝑡𝑖𝑜𝑛𝑒𝑟 + 𝑎𝑛𝑡𝑎𝑙 𝑓𝑎𝑙𝑠𝑘𝑒 𝑛𝑒𝑔𝑎𝑡𝑖𝑣𝑒 𝑘𝑙𝑎𝑠𝑠𝑖𝑓𝑖𝑘𝑎𝑡𝑖𝑜𝑛𝑒𝑟
Ofte opstår der en afvejning mellem præcision og sensitivitet (ibid). Dette kan sammenlignes med at justere maskernes størrelse på et fiskenet. Hvis maskerne er store, minimerer man risikoen for at fange skrald, men risikerer at nogle fisk slipper igennem, hvilket illustrerer høj præcision. Hvis maskerne derimod er meget små, sikrer man at fange alle fisk, men det kan også betyde, at man fanger skrald sammen med fiskene, altså en høj sensitivitet. Dette medfører en afvejning om, hvor mange fisk – eller i dette tilfælde relevante politiske dokumenter – man er villig til at lade undslippe. Organisationerne skal med andre ord gøre op med sig selv, om de mener, at falske negativer er uacceptable, eller om det er acceptabelt, at der er risiko for falske negativer, hvis det kan reducere antallet af støj, som er falske positiver.
52
  
 Siden det er en afvejning mellem præcision og sensitivitet, hvor det er op til de enkelte organisationer at vurdere, hvor de vil lægge snittet, sættes der ikke foruddefinerede benchmarks op. Et benchmark kunne for eksempel være at måle hvor mange falske positiver der er i nyhedsbrevene fra Folketinget, siden ikke alt fra et udvalg er relevant for en given organisation, men så skulle man læse alle andre nyhedsbreve fra Folketinget for at kortlægge falske negativer. Det ville skabe sammenlignelighed mellem standardtilgangen med nyhedsbreve og AI-redskabet, men det er et arbitrært sat benchmark, som ikke vil bidrage med substantiel værdi i evalueringen af AI-redskabet, fordi det i sidste ende er op til de enkelte organisationer at vurdere hvad der er relevant og om monitoreringsrapporten lever op til deres behov. Derfor skal resultaterne af den manuelle optælling i kasse 2 ses i sammenhæng med organisationernes svar i kasse 4 til 10.
8.1.2.3 Resultat af manuel klassificering
Fra stikprøven 8. til 12. maj findes følgende resultater:
Tabel 3: Stikprøveresultater af manuel klassificering
 Tech- Social- Fødevare- Zero
Dansk Standard Byggeri
Dansk Standard Energi
Dansk Danske
virksomhed organisation virksomhed Carbon Shipping*
Standard Gymnasier Standarder**
Sande positiver
Sande negativer
Falske positiver
21 12 1
764 753 785
7 26 10
12 3
173 783
7 17
10 1 5
774 801 780
11 1 2
  Falskenegativer 21000202
Edgecases ved positiv
klassificering 77240406
N 803 803 803 196 803 803 803 803
* AI-redskabet filtrerede kun efter EU-dokumenter, der blev processeret af Folketinget, hvorfor N er lavere hos Zero Carbon Shipping og der er en anden periode (18-22. marts) for den manuelle evaluering, da samarbejdet sluttede med Zero Carbon Shipping før promptet var færdigudviklet hos de andre organisationer.
** Dansk Standard ønskede en monitorering af hvor ordet “standard” indgik, men siden der kun er 1 sand positiv og 1 falsk positiv, bearbejdes denne del af deres monitorering ikke yderligere.
Selvom man kan beregne præcision og sensitivitet baseret på tallene ovenfor, er det netop edgecases, der kan have betydning for hvorvidt AI-redskabets ydeevne er tilfredsstillende.
53
 Edecases ved negativ
klassificering 24500208

 Man kan tolke edgecases negativt og positivt. Negativ tolkning betyder at edgecases ved positiv klassificering bliver lagt i falske positiver og edgecases ved negativ klassificering bliver lagt i falske negativer. Positiv tolkning betyder at edgecase ved positiv klassificering bliver lagt i sande positiver og edgecases ved negativ klassificering bliver lagt i sande negativer. Med andre ord får man tallene for præcision og sensitivitet til enten at være de bedst mulige eller de værst mulige.
Tabel 4: Oversigt over præcision og sensitivitet ved både positiv og negativ tolkning
Tolkning Positiv Negativ Positiv Negativ Positiv Negativ Positiv Negativ Positiv Negativ Positiv Negativ Positiv Negativ Positiv Negativ Præcision 80% 60% 42% 20% 23% 8% 70% 52% 15% 15% 56% 40% 50% 50% 85% 38% Sensitivitet 93% 84% 95% 71% 100% 17% 100% 1000% 100% 100% 88% 71% 100% 100% 85% 36%
Det sande tal for hhv. præcision og sensitivitet er et sted mellem de to tolkninger, hvorfor der er taget et gennemsnittet af de to beregninger af præcision og sensitivitet som en proxy for det sande tal. Igen skal det huskes på at det er en afvejning mellem præcision og sensitivitet, hvor det er op til de enkelte organisationer at vurdere, hvor de ønsker at snittet i afvejningen skal være. Efter at have taget gennemsnitsberegningen, kan man lave et scoreboard, som et simpelt men brugbart mål, hvor man summerer præcision og sensitiviteten ved gennemsnittetsberegningen, hvor det højeste tal er bedst.
Tabel 5: Gennemsnitsberegningen mellem positiv og negativt tolkning og scoreboard
Præcision Sensitivitet
Sum af præcision og sensitivitet
8.1.2.4 Scoreboard og hvilket prompt der klarer sig bedst
Det ses af scoreboardet at Zero Carbon Shipping og Techvirksomheden er de organisationer, hvor det tilhørende prompt performer bedst i AI-redskabet. Generelt kan man se, at AI-redskabet ikke er særligt god til at klassificere relevante dokumenter fra Folketinget, og at
54
 Techvirksomhed
Social- Fødevare- Zero Carbon Dansk Standard Dansk Standard Dansk Standard Danske organisation virksomhed Shipping Byggeri Energi Standarder Gymnasier
 Tech- Social- Fødevare- Zero Carbon Dansk
Dansk Standard Energi
Dansk Danske
virksomhed organisation virksomhed Shipping Standard Byggeri
Standard Gymnasier Standarder
 70%
 34%
 15%
 61%
 15%
 48%
 50%
 62%
 89%
 83%
 58%
 100% 100%
 79%
 100%
 60%
 159
 117
 74
 122
 115
 127
 150
 161

 der er for mange falske positiver, som afspejles i den generelt lave præcision. Se bilag 27 for eksempler på falske positiver. Omvendt er den relativt høje sensitivitet et tegn på, at AI-redskabet ikke medfører særligt meget falske negativer.
Det kan ses i tallene i tabel 5, at jo tydeligere og mere afgrænset et genstandsfelt er, jo bedre er AI-redskabet til at klassificere dokumenter. Det er lettere for en sprogmodel at klassificere, om noget omhandler AI, som for techvirksomheden, da det er et konceptuelt stramt afgrænset område, kontra at klassificere om et dokument om fjernvarme falder under energipolitik, som for Dansk Standard Energi. Det er interessant, at Danske Gymnasier, som er den eneste, der fast læser monitoreringen, ikke scorer særligt højt. Dette kan forklares ved størrelsen af deres genstandsfelt, som uddybes herunder.
8.1.2.5 Betydningen af genstandsfeltets størrelse
Genstandsfeltets størrelse betyder, at der er forskel på mængden af dokumenter for de forskellige områder. For eksempel er Danske Gymnasiers og Dansk Standard Energis præcision ved negativ tolkning henholdsvis 38% og 40%, hvilket er næsten identisk. Hvis man i stedet ser på forskellen i absolutte tal, er der 2 falske positiver ved Danske Gymnasier og 17 falske positiver ved Dansk Standard Energi. Mængden af støj, som falske positiver repræsenterer, er dermed større hos Dansk Standard Energi end hos Danske Gymnasier, hvilket gør det mere forstyrrende for Dansk Standard Energi i forhold til Danske Gymnasier. Denne støj går i bund og grund ud over brugeroplevelsen og dermed nytten af AI-redskabet.
8.1.2.6 Betydningen af kapaciteten til at optage nyheder fra Folketinget
I den manuelle tildeling af labels er der åbnet døre for at man kan tolke resultaterne enten positivt eller negativt. Siden Danske Gymnasier har interesse i at være ajour med hvad der sker i Folketinget kombineret med at de har et stærkt sekretariatet og et lille genstandsfelt, er de mere tilbøjelige til at ligge i den positive tolkning, da ikke er særligt forstyrret af mængden af falske positiver (DG1; DG2). Omvendt er SJ&K en lille organisation med tre forskellige klienter og en mindre interesse i at vide, hvad der sker i Folketinget, og derfor er de tilbøjelige til at tolke resultaterne negativt (SJ&K1).
55

 8.1.2.8 Konklusion på kasse 2
Denne kasse i programteorien omhandler, at der identificeres potentielt relevante dokumenter af AI-redskabet. Universelt set er denne kasse ikke verificeret.
SJ&K har ikke prioriteret at følge politiske processer og tilhørende dokumenter i tæt grad givet deres lille organisation. Kun techvirksomhedsprompten, som er én ud af tre prompts, giver gode resultater.
Zero Carbon Shipping har ikke stor interesse i dansk politik, hvilket stiller ekstra høje krav til, hvad der er relevant. Selvom AI-redskabets klassifikationer scorer næstbedst ved Zero Carbon Shipping, er det ikke nok til at opfylde deres behov.
Dansk Standards prompts er brede og genstandsfeltet er stort, hvilket går ud over redskabets ydeevne til at klassificere dokumenter, hvorfor AI-redskabet ikke er god til at klassificere dokumenter til dem, da der er for mange falske positiver.
Danske Gymnasier har derimod stor interesse i at være ajour med hvad der sker i Folketinget og ungdomsuddannelser som genstandsfelt er lille. Derfor, selvom resultaterne fra AI-redskabet ikke er tæt på at være 100% korrekte for Danske Gymnasier, er det stadig en nyttig klassifikation for Danske Gymnasier, da de ikke bliver for forstyrret af falske positiver (DG1; DG2).
Derfor er denne kasse ikke verificeret, men der er en delvis verificering af promptsene for Zero Carbon Shipping og Techvirksomheden i den positive tolkning, da de scorer højest på kombinationen af præcision og sensitivitet. Kassen er også tæt på at være fuldt verificeret for Danske Gymnasier, når man tager deres behov og genstandsfelt i betragtning. Derfor kan man gå videre til næste skridt i programteorien.
8.1.3 Kasse3:Relevantedokumenterbliverleveretiorganisationensindbakke
Ligesom kasse 1 er denne kasse ikke umiddelbart interessant, men den er helt afgørende. Hvis organisationerne ikke har mulighed for at modtage og læse monitoreringsrapporten, underminerer det hele formålet med AI-redskabet. AI-redskabet fungerer automatisk, uden nogen form for afvigelser. Det forekommer dog, at distributionen af monitoreringsrapporten kan blive forsinket til fredag eftermiddag - hvor der er en tendens til ikke at blive læst mange
56

 mails - da processen med at køre AI-redskabet, som skal håndtere otte forskellige prompts hver fredag, er tidskrævende. Ikke desto mindre er denne kasse verificeret.
8.1.4 Kasse 4: Organisationer orienterer sig i dokumenter fra monitoreringsrapporten
Organisationerne har nu modtaget deres monitoreringsrapporter i indbakken. Men bliver rapporterne faktisk læst? Det afhænger af organisationen. Danske Gymnasier læser monitoreringsrapporten fast, mens det ikke er tilfældet for de øvrige tre.
I SJ&K bliver monitoreringsrapporten ikke læst fast, fordi SJ&K som organisation er for lille, og det er ressourcekrævende at læse monitoreringsrapporten, selvom indholdet er interessant for dem (SJ&K1). Zero Carbon Shipping udtrykker den samme observation: “Der er bare for meget, og det er uoverskueligt” (ZCS2). Dansk Standard indikerer også, at monitoreringsrapporternes omfang er en barriere. De bemærker, at “det bliver for uoverskueligt... Du får et dokument på 50 sider” (DS1). De tre organisationers svar ligger i tråd med fundene fra kasse 2 om, at der er for mange falske positiver, hvilket gør monitoreringsrapporten for lang og uoverskuelig at læse.
Hos Danske Gymnasier opleves informationsmængden anderledes. De finder ikke informationen direkte irrelevant, men tilkendegiver stadig, at der er dokumenter i monitoreringsrapporten, som ligger for langt ud i periferien af, hvad der er interessant for dem (DG2; DG3).
Omfanget af monitoreringsrapporterne er også passende for Danske Gymnasier af to grunde: For det første modtager de monitoreringsrapporterne dagligt i stedet for ugentligt, hvorfor de er mindre omfattende, da der er blevet akkumuleret færre dokumenter (DG2). For det andet er gymnasieområdet et mindre område end for eksempel energi eller byggeri, som Dansk Standard er interesseret i. Selvom ikke alt indhold i monitoreringsrapporten er relevant for Danske Gymnasier, er mængden af information håndterbar (DG2). Danske Gymnasier bemærker at "der er ikke så meget støj" og tilføjer, at enkelte irrelevante informationer ikke udgør et stort problem (DG1).
Således kan det bekræftes, at Danske Gymnasier aktivt orienterer sig i monitoreringsrapporten, men det er ikke tilfældet for de andre organisationer. En universel
57

 konklusion for denne kasse i programteorien er derfor, at denne kasse ikke kan verificeres. Dog orienterer Danske Gymnasier sig fast i monitoreringsrapporten, hvorfor denne kasse er verificeret ud fra Danske Gymnasiers kontekst. Jeg finder det derfor relevant at udfylde resten af programteorien for at få mere viden til at besvare problemformuleringen. Det sker dog kun med svar fra Danske Gymnasier.
Efter kasse 4 deles programteorien op i to spor. Det er helt lavpraktisk; hvis der er indhold i monitoreringsrapporten fordi der er blevet klassificeret relevante dokumenter eller hvis monitoreringsrapporten er tom fordi der ikke er blevet klassificeret nogle relevante dokumenter eller kun består af falske positiver.
8.1.5 Der tages en aktiv beslutning om hvordan informationen fra relevante dokumenter skal bruges
I denne kasse bliver der taget direkte stilling til et dokument.
Danske Gymnasier gør det klart, at det er sjældent, at de reagerer direkte på baggrund af den information, de modtager, hvilket også inkluderer den information de får fra deres eksisterende arbejdsgang med at få viden via nyhedsbrevet fra Børne- og Undervisningsudvalget (DG3). Oftest går de ikke længere end til at dele informationen i organisationen. Når der er blevet akkumuleret nok viden, diskuterer de i sekretariatet, om der burde tages specifikke skridt eller handlinger baseret på de indkomne oplysninger, men de har ikke taget stilling til en politisk sag direkte baseret på AI-redskabets monitoreringsrapport (DG3).
Der er dog et lavpraktisk eksempel på hvordan et dokument fra monitoreringen er blevet benyttet. Der blev sendt et beslutningsforslag, som blev stillet i regi af digitaliseringsudvalget om en opdatering af tidsplan, hvor Danske Gymnasier siger: “Og den opdatering af tidsplan, og den dagsordensættelse af, hvornår der skal behandles i folketingssalen, er jeg ikke sikker på, at jeg havde set, hvis det ikke var for din politiske monitorering.” og at der derfor er blevet opsat en kalender-reminder (DG3). Det er dermed et helt konkret eksempel på, hvordan Danske Gymnasier aktivt har brugt AI-redskabet, selvom det er en lille ting at sætte en reminder i kalenderen. Derfra er det uklart, om der bliver ageret på den viden om dagsordenen, da datoerne fra dagsordenen ligger efter interviewserien er afsluttet.
58

 Dermed kan denne kasse ikke direkte verificeres, da det er sjældent at Danske Gymnasier reagerer direkte på informationer de modtager fra nyhedsbreve jf deres nuværende arbejdsgang og AI-redskabets monitoreringsrapporter, da det er et samsurium at ting der gør, at de tager stilling og agerer på ting (DG2).
Der er dog positive tendenser, der indikerer en potentiel verificering af denne kasse: AI-redskabet har ikke været implementeret længe nok til, at der er kommet svar på de spørgsmål, der er blevet stillet. Danske Gymnasier orienterer sig i monitoreringsrapporten, hvilket betyder, at AI-redskabet er en del af det samsurium, der bidrager til at tage en aktiv beslutning. Danske Gymnasier siger: “Jeg tror, at på et eller andet tidspunkt, så vil der komme et eller andet, som vi ikke ville have set, fordi vi ikke abonnerer på det udvalg, og så vil vi gøre et eller andet med det.” (DG2). Dermed er det sandsynligt, at denne kasse potentielt kunne verificeres, hvis AI-redskabet havde været implementeret i længere tid.
8.1.6 Kasse 6: Beslutningen iværksættes i et givet projekt eller på en anden måde
Her bliver en sag, der bliver læst fra AI-redskabets output, faktisk handlet på via konkrete arbejdsprocesser. Selvom der blev sat en kalender-reminder op baseret på et dokument fra monitoreringsrapporten, er der ikke sket en direkte public affairs handling på det endnu (DG3). Denne kasse kan derfor ikke verificeres per definition, da den forrige kasse ikke er fuldt ud verificeret (Dahler-Larsen, 2018).
8.1.7 Kasse 7: Viden inkorporeres i public affairs arbejdet som baggrundsviden
I denne kasse bliver et relevant dokument læst og forstået, men der bliver ikke direkte ageret på den.
Danske Gymnasier ser værdi i at være opdateret på politiske bevægelser i Folketinget via AI-redskabet (DG1; DG2; DG3). Dette understøttes af, at de ikke nødvendigvis bliver irriteret over indholdet i monitoreringsrapporten i konteksten af for meget støj eller irrelevant information. De sender ofte rapporten videre til relevante kollegaer afhængig af sagens karakter, hvilket kan dreje sig om alt fra datasikkerhed til juridiske spørgsmål om personaleret. Dette viser en proces, hvor information selektivt distribueres internt (DG1).
59

 Eksempler på dette er, at monitoreringsrapporten den 18. marts indeholdt to relevante dokumenter: ét om Chromebook-sagen i Digitaliseringsudvalget og ét om arbejdsmiljø og BPA i Beskæftigelsesudvalget. De fremhæver, hvordan sådanne informationer uden AI-redskabet kunne være gået ubemærket hen (DG1). For eksempel blev information om Chromebook-sagen sendt videre til Uddannelses- og databeskyttelseskonsulenten, der fandt det relevant, mens oplysninger om arbejdsmiljø blev sendt til Analyse- og digitaliseringskonsulent, der kunne finde det relevant i sit arbejde (DG1).
Danske Gymnasier påpeger også, at de primært har brugt informationerne til at øge deres vidensniveau (DG1). Dette er særligt relevant, hvis der kommer svar på specifikke spørgsmål fra kilder, som Danske Gymnasier ikke normalt selv følger så tæt, som kan afsløre divergerende holdninger mellem ministerier. Et eksempel er et samråd fra Udvalget for Landistrikter og Øer, hvor ministeren fik et spørgsmål omhandlende udkantsgymnasier. Danske Gymnasier siger: “når vi så får svar på det spørgsmål, så vil vi jo bruge det, hvis der er noget indholdsmæssigt, der er relevant, så vil vi jo bruge det til at orientere vores bestyrelse, også bruge det i vores politiske interessevaretagelse.“ (DG1). Der nåede ikke at komme svar på dette spørgsmål inden interviewserien med Danske Gymnasier blev afsluttet.
Danske Gymnasier påpeger, at anvendelsen af disse informationer strækker sig ud over interne medarbejdere; de integreres også i kommunikationen til bestyrelsen. Her bliver de brugt til at informere om vigtige emner som elevfordeling og nyeste ændringer i taxameter. Disse opdateringer bruges til at tage stilling til, om der skal foretages ændringer i deres tilgang eller politik, hvilket viser, at information fra AI-redskabet er mere end blot interne opdateringer (DG2).
Disse eksempler demonstrerer, hvordan Danske Gymnasier håndterer og anvender information til både intern koordination og orientering til deres bestyrelse.
I det sidste interview med Danske Gymnasier, siger de, at AI-redskabet ikke har bragt en politisk sag til deres kendskab, som de ikke var opmærksomme på før. Danske Gymnasier siger, at der er nogle detaljer omkring nogle forløb, som de er blevet opmærksomme på (DG3). Det er altså i en lille skala, som AI-redskabet bidrager som et nyttigt redskab til at indsamle baggrundsviden.
Denne kasse kan derfor verificeres for Danske Gymnasier.
60

 8.1.8 Kasse 8: Organisationer er ikke bekymret for at overse relevant information
Denne kasse omhandler, at når AI-redskabet har lavet klassifikationen og sendt monitoreringsrapporten, så er organisationerne ikke bekymrede for, at de overser relevant information.
Det er dog en udfordring at verificere denne kasse, da det er svært at måle fraværet af noget, der enten ikke eksisterer eller ikke er fanget i organisationernes opmærksomhed. Derfor afhænger det af organisationernes tillid til, at AI-redskabet effektivt identificerer alle relevante dokumenter. Tillid bruges dermed som en proxy til at vurdere, om organisationerne ikke er bekymrede for at overse relevant information.
De udtrykte til at starte med en vis tillid til AI-redskabet (DG1). Sidenhen, i et efterfølgende interview, er Danske Gymnasier blevet opmærksom på at der har været falske negativer, altså relevante dokumenter, der ikke kom med i monitoreringsrapporten. Dette har medført en vis mistillid hos Danske Gymnasier. Til gengæld har de tillid til AI-redskabet, hvad angår det, der ligger uden for Børne- og Undervisningsudvalgets område (DG3).
Derfor konkluderes det, at denne boks endnu ikke kan verificeres, grundet den ikke-universelle tillid til AI-redskabets evne til at fange alle relevante dokumenter.
8.1.9 Kasse 9: Større viden om hvad der sker i Folketinget
Danske Gymnasier værdsætter AI-redskabet og har tillid til, at det vil frembringe relevante dokumenter om, hvad der sker i Folketinget (DG1; DG2; DG3). Dog bemærker de, at AI-redskabet indtil videre ikke har leveret information, som de ikke allerede kunne have opdaget gennem deres eksisterende arbejdsgange, men AI-redskabet har til gengæld leveret flere detaljer om disse politiske sager (DG3). De understreger dog, at AI-redskabet har potentialet til at opdage informationer, som de måske ville have overset, da det dækker flere udvalg end blot Børne- og Undervisningsudvalget, samt at der allerede er identificeret dokumenter i monitoreringsrapporten, som de har optaget som baggrundsviden (DG1; DG3).
Danske Gymnasier fremhæver, at AI-redskabet systematisk samler information fra forskellige politiske områder, som de normalt ikke ville fokusere på, hvilket giver dem en mere grundig oversigt. Dette ses som en forbedring i forhold til tidligere, hvor de kun modtog nyheder fra
61

 Børne- og Undervisningsudvalget (DG2). Det bekræfter, at redskabet gør det både nemmere og mere grundigt at indsamle information fra Folketinget (DG3).
Derfor kan denne kasse verificeres, men kun i begrænset omfang. AI-redskabet har potentiale til at give endnu større viden, hvis den havde været implementeret i længere tid. Igen skal det huskes på, at det kun er Danske Gymnasier, kassen er verificeret for.
8.1.10 Kasse 10: Bedre politiske og strategiske valg baseret på mere viden
Danske Gymnasier påpeger, at AI-redskabet ikke har været implementeret længe nok til at de kan drage endelige konklusioner (DG2; DG3).
Direkte adspurgt om hvorvidt de mener, at de er blevet bedre til at træffe politiske og strategiske beslutninger på baggrund af AI-redskabet, svarer Danske Gymnasier, at det vil være for meget at sige (DG2). Det tilføjes, at det er for tidligt at sige noget definitivt, men de vurderer, at over et år kunne der muligvis være 5-10 dokumenter, som de ikke ville have opdaget uden AI-redskabet (DG2). De antyder, at på længere sigt kunne AI-redskabet forbedre deres evne til at øve politisk indflydelse, hvilket måske kunne have været opnået ved at ansætte en ekstra medarbejder til at foretage mere effektiv medieovervågning (DG2).
Derfor kan denne boks ikke verificeres, men Danske Gymnasier ser potentiale med tiden. 8.2 Opsamling på evalueringen
Man kan dermed konkludere, når man inkluderer alle fire organisationer, at AI-redskabet ikke virker jf programteorien. Der er for mange falske positiver, indholdet skal prioriteres, og mængden af information er for overvældende.
Dog kan man konkludere, at AI-redskabet fungerer til en vis grad hos Danske Gymnasier til at opnå større viden om, hvad der sker i Folketinget. Dette stemmer overens med Pawson og Tilleys pointe om, at konteksten har indflydelse på, hvorvidt en mekanisme er succesfuld (Pawson & Tilley, 1997). Det kan bruges til at forstå hvorfor AI-redskabet til en vis grad fungerer for Danske Gymnasier:
➢ Genstandsfeltet er snævert, hvorfor promptet er mere snævert defineret.
➢ De modtager daglige opdateringer via e-mail, hvorfor mængden af information er
spredt ud i mere overskuelige mængder.
62

 ➢ De har en stor interesse i at modtage viden fra Folketinget, ligesom Dansk Standard, men mere end SJ&K og Zero Carbon Shipping.
➢ De er tolerante over for falske positiver (DG2)
Det skal igen gøres klart, at jeg har den største viden om Danske Gymnasier, som har medført, at værktøjet bevidst og ubevidst er designet efter en arbejdsgang, som matcher Danske Gymnasiers arbejdsgang jf. afsnit 7.5. Det spiller naturligvis en rolle, men baseret på de beregnede tal i afsnit 8.1.2, hvad interviews har kortlagt og måden GenAI fungerer, er konklusionen at de 4 specifikke faktorer nævnt ovenfor stadig er gældende.
Den fulde konklusion på programteorien kan derfor stilles grafisk op således:
Figur 5: Resultat af evaluering af programteorien for alle 4 organisationer
Konklusionen på programteorien for Danske Gymnasier kan stilles grafisk op som nedenfor.
 63

 Figur 6: Resultat af evaluering af programteorien for Danske Gymnasier
 8.2.1 Teorifejl og implementeringsfejl
Spørgsmålet er, om det er teorifejl, implementeringsfejl eller begge ting (Dahler-Larsen, 2018). Det er generelt muligt at benytte sprogmodeller til at lave tekstklassificeringer (Johansen, 2024), hvorfor det ikke er en teorifejl. Ligeledes er det ikke en teorifejl om der faktisk er et behov for at klassificere dokumenter fra Folketinget, som alle fire organisationer mener er brugbart og interessant (DG1, DS1, SJ&K1, ZCD1). En potentiel teorifejl er om hvorvidt GenAI er god nok i en dansk kontekst til at lave tekstklassifikationer, men det er udfordrende at konkludere givet at AI-redskabet indeholder implementeringsfejl.
Implementeringensfejlene i AI-redskabet er hvordan AI-redskabet er designet, siden promptsystemet ikke er skarpt nok og medfører for mange falske positiver. ‘Off-the-shelves’ sprogmodeller med ét prompt per område ikke er gode nok endnu. En anden implementeringsfejl er at monitoreringsrapporten er for uoverskuelig og indeholder for mange falske positiver.
Når resultatet er udeblevet (der er ikke en universel verificering af programteorien) og at AI-redskabet ikke er implementeret korrekt (der er for mange falske positiver og en uoverskuelig monitoreringsrapporten), er anbefalingen fra litteraturen om virkningsevaluering, at man skal justere AI-redskabet og implementeringen af AI-redskabet, men være beredt på at der stadig er usikkerhed forbundet med projektet, siden det ikke er
64

 sikkert, at der i fremtiden vil være anderledes outcomes end det der er belyst i den oprindelige programteori (Dahler-Larsen, 2003). Det diskuteres hvordan man kan justere AI-redskabet fremadrettet i afsnit 9.1.
8.3 Fund ud over programteorien
Som evaluator skal man tage alt med, der er relevant for en evaluering, selvom en indsigt ikke fremgår af i programteorien (Dahler-Larsen, 2018). Disse indsigter fremgår nedenfor:
8.3.1 AI-redskabet skaber stadig værdi og har potentiale
Selvom AI-redskabet ikke fungerer i overensstemmelse med programteorien, betyder det ikke, at det ikke skaber værdi. AI-redskabet har demonstreret, at selv et simpelt redskab som dette kan være af værdi, eksempelvis for Danske Gymnasier. De 3 andre organisationer har også udtalt, at løsningen delvist fungerer og har skabt værdi i visse perioder og kontekster (DS4; SJ&K6; ZCS2). Dette styrkes yderligere ved, at Dansk Standard siger, at på den korte tid, som AI-redskabet har været implementeret, har det nået et niveau, der matcher det, som andre udbydere af lignende løsninger har opnået, som har været dyrere og mere komplekse løsninger (DS1).
Zero Carbon Shipping tilføjer, at de ikke tidligere har haft et så omfattende overblik, som AI-redskabet nu tilbyder, så de ser klare fordele ved at bruge det og mener, at det kan tilføre værdi for andre i lignende situationer, hvis brugerfladen bliver bedre og promptet bliver skarpere. Og selvom de ikke læser monitoreringsrapporten fast, har de tilkendegivet, at de direkte er blevet opmærksom på relevante dokumenter, som de ellers ikke havde været opmærksom på og læst disse dokumenter (ZCS2).
SJ&K påpeger, at redskabet giver et godt overblik, men også at det kan være relativt ressourcekrævende at læse monitoreringsrapporten. Derfor er det vigtigt at finde en måde at gøre brugen af AI-redskabet mindre ressourcekrævende (SJ&K1).
Selvom programteorien ikke er verificeret fuldt ud, viser det, at grundstrukturen er på plads og videreudvikling af AI-redskabet potentielt kan medføre bedre resultater, siden AI-redskabets brug af GPT4 er meget basal, hvorfor der potentielt er mange forbedringer tilgængelige. Det diskuteres i afsnit 9.1.
65

 8.3.2 Behov for prioritering af indholdet i monitoreringsrapporten
SJ&K, Zero Carbon Shipping og Dansk Standarder læser ikke monitoreringsrapporten fast, fordi den er for lang og uoverskuelig. De foreslår alle sammen at der sker en prioritering af indholdet i monitoreringsrapporten, så dokumenterne bliver rangeret efter niveau af relevans (SJ&K1, ZCS2, DS2). Danske Gymnasier læser monitoreringsrapporten fast, men ønsker også at der sker en prioritering eller sortering af dokumenterne i rapporten (DS3).
Danske Gymnasier pointerer også, at der foregår en intern prioritering og sortering af, hvad der skal sendes videre i organisationen fra monitoreringsrapporten, men at sorteringen er af anden karakter end hvad de plejer at gøre ifm. nyhedsbrevene. Det skal forstås som, at nyhedsbrevet fra Børne- og Undervisningsministeriet også indeholder dokumenter om folkeskolen, som ikke er relevante for Danske Gymnasier. Med AI-redskabet er det i stedet en sortering af falske positiver, der ikke har direkte relevans for Danske Gymnasiers arbejde. (DG1; DG3).
8.4 Bivirkninger jf programteorien
Programteorien giver mulighed for at undersøge eventuelle bivirkninger ved at anvende AI-redskabet (Dahler-Larsen, 2018). To bivirkninger, der er blevet identificeret, er en mere struktureret tilgang til håndtering af data og et potentiale for en database.
8.4.1 Struktureret tilgang til data
Danske Gymnasier fremhæver, at den systematiske behandling af data er positiv, forstået på den måde, at AI-redskabet systematisk gennemgår alle dokumenter fra Folketinget og det derfor ikke er overladt til tilfældighederne at opdage dokumenter, der ligger uden for deres genstandsfelt. Dette mindsker risikoen for at overse relevante informationer (DG3).
SJ&K påpeger, at AI-redskabet har ført til en øget bevidsthed inden for deres organisation omkring beslutningsprocesserne i Folketinget, da de nu modtager data fra Folketinget struktureret. Det har været en katalysator for at sikre, at organisationen holder sig opdateret med aktiviteterne i Folketinget, hvilket har haft både organisatorisk og psykologisk påvirkning. Dette har kvalificeret og professionaliseret den måde, organisationen diskuterer politiske emner på, og har generelt forbedret de politiske samtaler internt. SJ&K mener, at
66

 engagementet i at bruge AI-redskabet, på trods af at de ikke læser det fast, har motiveret medarbejderne til at gøre en ekstra indsats og diskutere politiske beslutningsprocesser på en mere kvalificeret måde. Derfor omtaler SJ&K AI-redskabet som et “sociologisk professionaliseringsværktøj” (SJ&K1).
Denne bivirkning vedrørende en mere struktureret tilgang til data er interessant da GenAIs kapacitet til at strukturere data kan bruges i public affairs til at tilgå de enorme mængder kvalitativ data, der er i public affairs feltet og give en øget systematik til tilgangen af data.
8.4.2 AI-redskabet som database
En anden bivirkning, der blev identificeret, var, at SJ&K tilkendegav, at de ikke læste monitoreringsrapporterne fast, men de fandt stadig nytte ved AI-redskabet, hvilket virkede usammenhængende (SJ&K1). Da der blev spurgt ind til det, viste det sig, at en utilsigtet bivirkning af AI-redskabet opstod i forbindelse med SJ&Ks arbejde for en socialorganisation. Her udnyttede SJ&K de informationer, som AI-redskabet havde frembragt i tidligere monitoreringsrapporter, til at danne et overblik over politiske dokumenter inden for socialområdet. Ved retrospektivt at gennemgå gamle dokumenter identificerede SJ&K politiske bevægelser og tendenser, som var relevante for socialorganisationens interesser (SJ&K1,5).
Dette fremhæver en væsentlig anvendelse af AI-redskabet, som ikke var forudset: evnen til at danne et overblik over tidligere politiske dokumenter, der kan bidrage til strategisk rådgivning i public affairs. Denne bivirkning understreger AI-redskabets potentiale ikke kun som et værktøj til løbende overvågning, men også som en ressource til at mappe politiske dokumenter og det politiske landskab, hvilket er værdifuldt (Esbensen, 2007; Hegelund & Mose, 2013). Hvordan dette potentiale kan indfries, diskuteres i afsnit 9.2.
9.0 Implikationer
Først diskuteres, hvad fundene fra evalueringen medfører vedrørende AI-redskabet. Til dette kan man diskutere to ting: Hvordan man kan forbedre AI-redskabet til at lave flere korrekte klassifikationer af dokumenter, altså en forbedring af AI-redskabets ydeevne. Det kan man kalde intern forbedring af AI-redskabet. Alternativt kan man benytte GenAI helt anderledes
og lave en form for database og bruge GenAI som opslagsværktøj til at gennemgå databaser, i 67

 dette tilfælde Folketingets procesdokumenter. Ved at lave en database kan organisationer efter egne behov og egne præmisser få information fra Folketingets procesdokumenter, hvilket afspejler, hvad SJ&K har benyttet AI-redskabet til (SJ&K1,5). Dette kan man kalde ekstern forbedring ved brugen af GenAI. Efter diskussionen om interne og eksterne forbedringer, diskuteres implikationerne for arbejdet med public affairs bredt set ved at have GenAI værktøjer til rådighed. Slutteligt diskuteres metodiske valg og hvad disse har af betydning for konklusionerne.
9.1 Intern forbedring af AI-redskabet:
For at udforske interne forbedringer er Simon Moe Sørensen, en data scientist specialiseret i GenAI, blevet inddraget. Han har lavet en vurdering af AI-redskabet og foreslået forbedringer, og påviser, at den underliggende sprogmodel i AI-redskabet har potentiale til at blive anvendt mere effektivt, end den er i AI-redskabet. Sørensen foreslår to primære forbedringer: Bedre prompt engineering og fine-tuning (bilag 28). Ud over hvad Sørensen har foreslået, er der to andre måder man kan lave interne forbedringer af AI-redskabet: Benytte en anden sprogmodel til at evaluere klassifikationen og en større tilpasning af AI-redskabet efter de enkelte organisationers behov.
9.1.1 Bedre prompt engineering
Sørensens påpeger, at AI-redskabet har for brede prompts, og at prompts skal deles mere op. Han foreslår: “Du separerer det (forskellige underemner inden for en organisation red.) ud i forskellige kategorier og beder sprogmodellen om for hvert emne at gå igennem hele din database flere gange, men med forskellige prompts” (bilag 28). Dette forslag til forbedring ligger i tråd med punkt 3 i prompt engineering fra afsnit 4.3., som var at dele komplekse
68
 
 opgaver ind i underopgaver. Promptet i AI-redskabet er allerede delt op efter organisationer og deres fokusområder, hvor for eksempel Dansk Standard har separate prompts for byggeri, energi og standarder, men den opdeling skal gøres endnu finere.
Fremadrettet kan prompts, på baggrund af Sørensens forslag, opdeles yderligere, eksempelvis med et prompt for Dansk Standard Energi, der kun klassificerer efter PtX, et prompt der kun klassificerer efter bæredygtige brændstoffer osv (bilag 28). Dette hjælper med at tilpasse klassifikationsprocessen og tager højde for sprogmodellens begrænsede evne til at behandle information på tværs af forskellige kontekster. Sørensens anbefaling er yderligere kvalificeret ved at redskabet allerede fungerer bedst i veldefinerede og specifikke kontekster som hos Danske Gymnasier, Techvirksomheden og Zero Carbon Shipping. Ved at gøre promptet endnu mere veldefineret og specifikt, kan AI-redskabet skabe endnu mere præcise og tilpassede klassifikationer.
9.1.2 Fine-tuning af modellen
Fine-tuning er, at man ændrer den underliggende sprogmodels struktur ved at ‘gentræne’ den med et mindre og klart afgrænset datasæt. I tilfældet med AI-redskabet kan det ske ved, at man tager Folketingets procesdokumenter og selv laver en klassifikation af mange dokumenter og bruger det som datasæt. På den måde bliver sprogmodellen trænet til at forstå, hvad en given organisation er interesseret i (bilag 28).
Mens bedre prompt engineering er en mere overkommelig og mindre omkostningsfuld løsning, er fine-tuning en mere grundlæggende og omkostningstung tilgang, da man skal lave flere end 50 eksempler for hver organisation, men det er ikke givet, at fine-tuning nødvendigvis medfører et bedre output (bilag 28). Litteraturen inden for AI engineering peger dog på, at fine-tuning kan løse mange problemer med hallucinationer, herunder potentielt problemet med de for mange falske positiver i AI-redskabet (Martino et al., 2023). Af de to er bedre prompt engineering derfor den mest oplagte interne forbedring af AI-redskabet på kort sigt af de to.
9.1.3 Få en anden sprogmodel til at vurdere om klassifikationen er korrekt
En måde man kan øge AI-redskabets ydeevne på, ud over hvad Sørensen foreslår, er ved at benytte en anden sprogmodel til at evaluere AI-redskabets klassifikationer. Det kan skabe en
69

 kvalitetssikring af klassifikationerne af dokumenterne. Helt konkret kan man prompte en separat sprogmodel til at vurdere, om en klassifikation er korrekt. Et simplificeret prompt til den separate sprogmodel er: “En sprogmodel har vurderet om hvorvidt et politisk dokument er relevant for organisation x, som er interesseret i y. Du skal vurdere om sprogmodellen har ret. Sagen: *Information om sagen*. Klassificeringen fra sprogmodellen: *Klassificeringen*.” Man kan derefter designe AI-redskabet til at medtage den opdaterede klassifikation frem for den originale klassifikation, hvis der er uoverensstemmelser.
9.1.4 Større tilpasning af AI-redskabets brugerflade og user experience
En fjerde forbedring kunne være en større tilpasning af AI-redskabet. AI-redskabet har generelt været udformet som en one-size-fits-all løsning, men med en bias mod Danske Gymnasier, jf. afsnit 6.3.1, hvor det nævnes, at jeg har en tilknytning og viden om, hvordan Danske Gymnasiers arbejdsgange er. Givet at SJ&K allerede bruger AI-redskabet som en database, og at Dansk Standard ønsker opdateringer hver uge frem for hver dag, samt at alle fire organisationer ønsker forskellige forbedringer af brugerfladen, antyder det, at der kunne være potentiale for større succes, hvis AI-redskabet var mere tilpasset brugernes specifikke behov. En tilpasning kunne for eksempel involvere ændringer i monitoreringsrapporten, frekvensen af udsendelse, integrering i CRM-systemer eller lignende.
Disse ændringer er ikke blevet implementeret tidligere, primært fordi omkostningerne ved at udvikle og teste AI-redskabet har været for høje. Som nævnt, har hvert dokument, som AI-redskabet klassificerer, en tilknyttet omkostning, hvilket har lagt økonomiske begrænsninger på projektet. Fremadrettet ses tendenser til, at omkostningerne falder for brugen af sprogmodeller. Udviklingen af open-source sprogmodeller er i gang med at reducere omkostningerne betydeligt. For eksempel lancerede Meta i midten af april deres open-source LLAMA 3-model, som er på niveau med GPT3.5. I nærmeste fremtid har Meta annonceret, at de vil lancere LLAMA 3 400b-modellen, som forventes at være på niveau med GPT-4, den førende model på markedet og som AI-redskabet benytter (Meta, 2024). Da disse modeller er open source, hvilket betyder, at de er offentligt tilgængelige, er omkostningerne ved at anvende dem markant lavere, hvilket sænker barriererne for at implementere flere forskellige prompts og udvide anvendelsen af GenAI. Derudover har OpenAI den 13. maj 2024 lanceret en ny og bedre model end GPT-4, som de kalder GPT-4o, som koster 50%
70

 mindre end GPT-4, som er anvendt i AI-redskabet. Det betyder, at man alt andet lige vil kunne lave dobbelt så mange prompts til samme pris i AI-redskabet (OpenAI, 2024).
9.2 Ekstern forbedring ved brugen af GenAI
AI-redskabet har fundamentalt fulgt den traditionelle tilgang til at få information fra Folketinget, som er via et nyhedsbrev, mens AI-redskabet blot har benyttet mere sofistikeret teknologi i form af GenAI. Men GenAI tillader helt nye måder at interagere med data på, hvilket rejser spørgsmålet om, hvorvidt den traditionelle tilgang stadig er den bedste måde at få informationer på.
GenAI har vist sig i stand til at klassificere relevante dokumenter for specifikke fagområder til en vis grad, som det ses i kasse to i programteorien. Selvom der er en del falske positiver, opstår spørgsmålet: hvad nu hvis man kunne designe en GenAI-løsning, hvor falske positiver ikke længere er et problem? Både SJ&K og Zero Carbon Shipping foreslår, at en database-baseret tilgang kunne være mere hensigtsmæssig for at håndtere parlamentariske procesdokumenter som type af data, hvor dataen bliver udtrukket af brugerne efter behov frem for at blive skubbet ud til demaf AI-redskabet i faste intervaller (SJ&K1; ZCS2). Danske Gymnasier og Dansk Standard blev præsenteret for samme ide, og de mener at det lyder som et nyttigt værktøj (DG3; DS2).
Det kunne man gøre via en teknologi som hedder en Retrival-Augmented-Generator-model (RAG-model) (Merrit, 2023). En RAG-model kombinerer evnerne fra sprogmodeller med effektiv dataudvinding, hvilket tillader mere præcis og relevant informationsudtræk. En RAG-model fungerer ved at lave tekstoutputs via GenAI med indhold, der hentes direkte fra en relevant database eller et datasæt, hvilket også muliggør at få kilder på hvor information er hentet fra, hvilket øger tilliden. Det gør det muligt for en RAG-model at trække på en stor mængde af information, når den genererer svar, hvilket forbedrer både nøjagtighed og relevans af de genererede svar (ibid).
Helt konkret kunne RAG-modellen designes til at trække på præcis samme dokumenter som AI-redskabet gør og via et interface som ChatGPT vil man kunne spørge efter “hvad er seneste inden for elevfordeling?” eller “hvem har stillet spørgsmål om PtX?”. Det vil gøre
71

 GenAI-løsningen mere fleksibel og undgå problemet med falske positiver, da der alligevel skal foregå en sortering og rangering af outputs fra RAG-modellen af brugerne.
Argumentet om at en RAG-model vil skabe værdi er ikke bare spekulativt og teoretisk. SJ&K har allerede anvendt det nuværende AI-redskab som en proxy for en RAG-Model jf afsnit 8.4.2 (SJ&K1,5). Siden at de på trods af designet af AI-modellen har benyttet den som en proxy RAG-model, er det et tegn på, at der er potentiale i at designe en RAG-model. Derudover viste jeg en demo af en RAG-model til Zero Carbon Shipping i anden runde af interviews for at vise hvordan en RAG-model fungerer og Zero Carbon Shipping så et stort potentiale i at benytte en løsning som den i deres public affairs arbejde (ZCS2).
Omvendt har en RAG-model en fundamental anderledes funktion end AI-redskabet, da brugeren aktivt skal opsøge information, og ikke får information leveret direkte til dem. Både Danske Gymnasier, Dansk Standard og Zero Carbon Shipping har sagt at en kombination af en løsning som AI-redskabet og en RAG-model er fordelagtig, men en RAG-model kan ikke erstatte en løsning som AI-redskabet (DG3, DS2, ZCS2). Det er vigtigt at have in mente når man skal konkludere hvordan GenAI kan forbedre organisationers arbejde med public affairs. Valget om at inkludere diskussionen om en RAG-model er blevet truffet fordi både SJ&K og Zero Carbon Shipping har omtalt en GenAI drevet database som nyttig uafhængig af hinanden og på egen drift, hvorfor det er relevant at undersøge og diskutere.
9.3 ImplikationerneforpublicaffairsvedathaveGenAIværktøjertil rådighed
Uanset hvordan fremtidige GenAI-løsninger udvikles med henblik på at forbedre public affairs arbejdet, er der flere implikationer, der kan udledes baseret på den konceptuelle kontekst:
9.3.1 Bedre mulighed for politisk monitorering og forbedring af katalytiske kapaciteter
Hvis en GenAI-løsning, enten et forbedret AI-redskab eller en RAG-model, gør det lettere at være opdateret på relevante dokumenter fra Folketinget, betyder det, at en organisation lettere kan være ajour med udviklinger og tendenser. Som diskuteret i afsnit 3.3 fungerer denne
72

 tilgang som hjælp til politisk monitorering (Hegelund & Mose, 2013). Dette er afgørende i public affairs, hvor tidlig erkendelse af relevante informationer kan have betydning for public affairs-arbejdet (Esbensen, 2007). Implementeringen af GenAI i public affairs viser, hvordan moderne teknologi kan styrke organisationers evne til politisk monitorering og generelt øge deres katalytiske kapaciteter. Det understøttes af Obermans (2008) teori om, at styrkelse af organisationers strategiske kapaciteter gennem effektiv brug af værktøjer, i dette tilfælde GenAI, kan medføre mere effektiv public affairs.
GenAI kan designes til at forstærke de katalytiske kapaciteter ved at automatisere indsamling og klassifikation af politiske dokumenter, hvilket potentielt set placerer public affairs organisationer i en position for tidlig indgriben og reaktion, som de ellers ikke havde været i. Fra analysen af AI-redskabets ydeevne i praksis observeres det, at AI-redskabets kapacitet til at levere opdateret og relevant information kan påvirke organisationernes mulighed for at være mere ajour med information fra Folketinget og have et større vidensniveau, på trods af AI-redskabets begrænsede ydeevne.
Derudover er en implikation for public affairs, at når et GenAI redskab kan klassificere dokumenter fra Folketinget, kan GenAI med al sandsynlighed også klassificerer andre typer af tekstdokumenter, som yderligere vil forstærke organisationers katalytiske kapaciteter (Taubner & Weinhardt, 2023; Johansen, 2024). Et fremtidigt GenAI-redskab kunne altså udvides til også at omfatte rapporter, budgetter, omfattende love og reguleringer eller andre teksttunge datakilder. Hvis man kan få rettighederne til det, kan et GenAI-redskab også monitorere sociale medier og traditionelle medier. Denne tilgang ville øge mængden af information på tværs af forskellige kilder, hvilket kunne forbedre den måde, public affairs organisationer forstår og interagerer med information på og dermed øge de katalytiske kapaciteter.
Det er væsentligt at anerkende, at mens AI-redskabet har styrket visse katalytiske ressourcer, påpeger analysefundene også områder, der kræver forbedring, specielt i forhold til præcision og sensitivitet i klassifikationen. Denne afvejning mellem præcision og sensitivitet påvirker direkte kvaliteten af de katalytiske ressourcer ved at påvirke beslutningstagningens kvalitet. For højt fokus på sensitivitet fører til mange falske alarmer (falske positiver), hvilket kan føre til ressourcespild, mens for højt fokus på præcision kan resultere i, at vigtige dokumenter overses (falske negativer), hvilket potentielt kan koste strategiske muligheder. Der skal tages
73

 højde for disse udfordringer hvis public affairs organisationer ønsker at benytte et fremtidigt GenAI-redskab. Det vil sige, at det skal sikres, at de teknologiske forbedringer ikke blot løser eksisterende problemer, men også integreres effektivt i organisationens public affairs arbejde og strategi.
9.3.2 Pluralismen i public affairs
I overensstemmelse med det observerede skift fra korporatisme til pluralisme i dansk public affairs, kan GenAI værktøjer vise sig at være nyttige til at navigere i den øgede konkurrence om beslutningstagernes opmærksomhed. I en pluralistisk kontekst, hvor public affairs organisationer kæmper indbyrdes om at præge den politiske dagsorden, bliver adgang til rettidig og relevant information stadig vigtigere (Hegelund & Mose, 2013).
Anvendelsen af GenAI kan ses som en direkte reaktion på behovet for at styrke organisationers kapacitet til politisk monitorering for dermed at kunne levere bedre argumenter og dokumentation baseret på mere viden. Med sin evne til kontinuerligt at opdatere og klassificere politisk information kan GenAI-redskaber hjælpe organisationer med at identificere og agere på politiske sager, der matcher deres interesseområder, potentielt hurtigere og mere effektivt end før, og hurtigere end konkurrerende organisationer. Dette er vigtigt i den pluralistiske tradition, hvor tidsfølsomme og velinformerede bidrag til den politiske debat potentielt kan afgøre, om en organisation formår at påvirke politiske beslutninger til egen fordel. Dette gør GenAI til et aktiv i pluralismen, hvor kapaciteten til hurtigt at optage og reagere på nye oplysninger kan have betydning for, hvilke organisationer lykkes med at sætte dagsordenen og forme politiske udfald.
9.3.3 Lavere barriere for at få information fra Folketinget
En række forskere finder, at ressourcer er en central faktor i public affairs (Christiansen & Nørgaard, 2003; Binderkrantz, Christiansen & Pedersen, 2014). For eksempel finder Crosson, Furnas og Lorentz (2020), at de public affairs organisationer, der besidder store finansielle ressourcer, ofte har bedre vilkår for at påvirke politikere. Dette rejser et ulighedsspørgsmål, siden en forestilling om public affairs er, at det er en mekanisme til at repræsentere diverse interesser inden for demokratiske samfund, idet public affairs muliggør deltagelse i demokratiet, hvor flere grupper kan påvirke politiske beslutninger inden for det politiske
systems begrænsninger (Hegelund & Mose, 2013). Dog kan der rejses bekymringer om ulige 74

 repræsentation og potentialet for, at visse grupper dominerer politikudformningen, hvis de har flere ressourcer end mindre ressourcestærke grupper, hvilket er en mulighed i den pluralistiske public affairs tradition (Crosson, Furnas & Lorentz, 2020).
En implikation af at benytte GenAI i public affairs er, at GenAI kan reducere barriererne for at opnå relevant information fra Folketinget ved at benytte GenAI som ressource. Der er potentielt nogle organisationer uden stærke public affairs kapaciteter, som kunne drage fordel af et fremtidigt GenAI-redskab. Det kunne for eksempel være public affairs organisationer med små sekretariater, der ikke har ressourcer til at følge med i den store mængde af informationer fra Christiansborg.
Omvendt gælder det, at jo mere sofistikeret en GenAI løsning er, desto dyrere bliver den, ligesom med ethvert andet produkt eller løsning på kort sigt. Det kan derfor risikeres at når GenAI modnes, vil public affairs organisationer, der allerede har stor indflydelse og mange ressourcer, ende med at have adgang til de bedste og mest præcise GenAI-værktøjer. I mellemtiden må mindre public affairs organisationer nøjes med mindre præcise værktøjer. Det er noget som det datadrevne lobby-software-løsning firma Fiscal Note er kritiseret for: De er dyre og derfor mener nogle, at det er et demokratisk problem at ressourcestærke organisationer har bedre adgang til information frem for mindre ressourcestærke organisationer (Zaleski, 2018). Dette kan føre til yderligere polarisering af kapaciteter mellem public affairs organisationer, hvor større organisationer får præcis information hurtigt, mens mindre organisationer fortsat vil have en udfordring med at finde relevant information.
9.4 Mangler ved GenAI
De fordele, som tidligere er blevet nævnt, bygger på antagelsen om, at en fremtidig GenAI-løsning fungerer effektivt og er i stand til at identificere relevante dokumenter. Der er dog en risiko for, at GenAI og sprogmodellerne ikke lever op til denne præmis og måske aldrig vil gøre det, enten teknologimæssigt eller i en dansk kontekst. Set fra et ressourceperspektiv kunne det derfor muligvis være mere fordelagtigt at investere i de mere traditionelle aspekter af public affairs, såsom netværksopbygning og at sikre et effektivt flow af viden fra public affairs agenter til beslutningstagere (Esbensen, 2007). Der kunne være større værdi i at allokere katalytiske ressourcer til disse elementer af public affairs frem for at
75

 forsøge at finde potentielt relevante dokumenter, hvor kun en lille andel ender med at blive anvendt i public affairs arbejdet.
Det er også vigtigt at anerkende, at GenAI og sprogmodeller ikke nødvendigvis kan identificere de sjældne eller uventede pointer i tekstdataen, som findes i halerne af en normalfordeling som en sprogmodel fundamentalt er baseret på, da GenAI er typisk trænet til at outputte mod midten af en normalfordelingen af data (Young, 2024). Dette er ikke optimalt i public affairs, hvor det kan være afgørende at kunne isolere en specifik sætning eller detalje, som kan være afgørende for et argument. I public affairs er det ofte essentielt at ‘finde djævlen i detaljen’, som GenAI ikke er særligt god til, da GenAI er designet til at forstå bredere mønstre og tendenser i sproget (Young, 2024).
Selv hvis GenAI er i stand til at fange outlier-data og alt relevant information, er det ikke sikkert, at det vil forbedre effektiviteten i public affairs-arbejde markant. Der er en reel mulighed for, at der simpelthen ikke er nok relevante dokumenter tilgængelige, eller de dokumenter, der er tilgængelige ligger for sent i issue-cyklussen, da dokumenterne der kan blive klassificeret af et GenAI-redskab per definition allerede er online og bearbejdet af aktører (Esbensen, 2007).
På den anden side er der bare under denne specialeperiode blevet lanceret Meta’s open source Llama3, OpenAI’s nye sprogmodel GPTo, der er bedre end GPT4, og 28. maj kom det frem, at der er udviklet en DanskGPT, der er bedre end GPT4o i fire ud af syv danske sprogopgaver (Meta, 2024; OpenAI, 2024; Henrichsen, 2024), som peger i retningen af at GenAI med tiden vil blive bedre til at klassificere politiske dokumenter.
Derudover mener alle fire organisationer i dette speciale, at ideen bag AI-redskabet er nyttig og har potentiale til at skabe værdi. Dette tyder på, at der kunne være en fordel i enten at forbedre AI-redskabet eller teste de nye sprogmodeller, så GenAI kan være til nytte i public affairs. .
76

 9.5 Metodiske diskussioner
9.5.1 Casetilgangen og valget af de fire organisationer
I dette speciale er der blevet anvendt en casetilgang, fordi formålet var at undersøge hvordan et specifikt AI-redskab kan bruges til at forbedre public affairs, hvor fire forskellige organisationer benyttede AI-redskabet med henblik på at der kunne foretages en evaluering. Man kunne i stedet have fokuseret på kun én organisation og tilpasset AI-redskabet præcist til deres specifikke behov. Et tættere samarbejde med en enkelt organisation omkring designet af AI-redskabet og tilhørende monitoreringsrapport kunne muligvis have øget chancen for at undgå implementeringsfejl og ført til bedre resultater. Man kunne ligeledes have fokuseret mere på prompt engineering og potentielt reduceret antallet af falske positiver, hvilket ville have resulteret i en monitoreringsrapport uden meget støj fra falske positiver. Det er vigtigt at huske, at det har været et bevidst valg at designe AI-redskabet som en ‘one-size-fits-all’ løsning med justeringer i enten prompt og frekvens, idet jeg har forsøgt at udforske en løsning, der teknisk er let at implementere bredt og med lave tekniske barrierer. Med andre ord er valget om at inddrage fire organisationer frem for blot én organisation en afvejning mellem intern og ekstern validitet, hvor stræben efter ekstern validitet er kommet på bekostning af intern validitet (Andersen, 2012).
9.5.2 Alternative teoretiske tilgange
En alternativ tilgang til dette speciale kunne have været ved at konstruere et lignende GenAI drevet værktøj, der udelukkende lavede klassificeringer af politiske dokumenter, men uden at teste det i organisationer. Dette ville betyde, at undersøgelsen alene ville være en skrivebordsundersøgelse af GenAIs potentiale. På den måde havde der været mere tid til at teste forskellige versioner af prompts og finjustere prompts yderligere. Det ville dog være en uhensigtsmæssig tilgang til at besvare problemformuleringen af en række grunde: For det første vil man ikke have adgang til viden fra organisationerne om hvad der reelt er relevant for dem, ud over hvad man kan læse sig til. For det andet er det kun hvis organisationerne mener at en GenAI løsning er nyttig, at den er nyttig. Ideen med at bruge GenAI til at klassificere parlamentariske procesdokumenter er ikke verificeret i forskningen, selvom en række firmaer bruger andre teknologier til at løse samme problem. Derfor er det kun ved at inddrage organisationerne, at man kan validere ideen om at bruge GenAI i public affairs. For
77

 det tredje skal det huskes, at i standardtilgangen ved at benytte nyhedsbreve fra Folketinget er der også mange ‘falske positiver’. For eksempel, hvis man følger Børne- og Undervisningsudvalget og er interesseret i gymnasiesektoren, er der stadig mange dokumenter i nyhedsbrevet, der omhandler folkeskolen. Hvis mængden af falske positiver kan forblive den samme ved at gå fra nyhedsbrevstilgangen til en GenAI-tilgang, men der er flere sande positiver ved GenAI-tilgangen, vil public affairs organisationerne – alt andet lige – finde mere nytte ved et GenAI-værktøj. Denne sondring vil man ikke kunne finde ved at lave en skrivebordsundersøgelse af GenAI.
9.5.3 Andre metodiske kritikpunkter
9.5.3.1 Selektionsbias
I dette speciale er der en fundamental selektionsbias, da alle de organisationer, der har hjulpet med evalueringen, har jeg på en eller anden måde været tilknyttet til og alle organisationerne har alle vist en interesse for GenAI. Det kunne have været interessant at udvide undersøgelsen til at omfatte organisationer, som oprindeligt er skeptiske over for brugen af GenAI, for at få et mere nuanceret billede af AI-redskabets påvirkning og modtagelse samt at udvide undersøgelsen til organisationer, som jeg ikke har en tilknytning til. Dette kunne have mitigeret selektionsbias og potentielt have fremskaffet mere robuste resultater.
9.5.3.2 Manglede robuste evalueringsværktøjer af sprogmodeller
Evaluering af sprogmodeller er en udfordrende opgave, fordi der mangler robuste og standardiserede evalueringsværktøjer af sprogmodellers performance og svar (Huang, 2024). Dette medfører at der manuelt skulle evalueres hvert enkelt klassifikation, om end i stikprøver, for at sikre, at AI-redskabet klassificerede alle relevante dokumenter korrekt. Denne manuelle proces er en potentiel fejlkilde. Når jeg ikke har fuld indsigt i alle organisationernes arbejde, er det en udfordring at vurdere, hvad der er relevant for de enkelte organisationer. Dette er forsøgt mitigeret ved at inddrage kategorier for edgecases og have dialog med organisationerne om, hvad der er relevant for dem.
9.5.3.3 Kort periode for evaluering
AI-redskabet har ikke været implementeret i en længerevarende periode, hvilket begrænser mængden af data tilgængelig for evaluering og den reelle nytteværdi, AI-redskabet har skabt. 78

 Det er på trods af, at Danske Gymnasier har sagt, at de tror at AI-redskabet vil identificere dokumenter, de ikke selv havde identificeret, over tid.
9.5.3.4 Manglende kvantitative benchmarks og metrics
Den manuelle klassificering af dokumenter er ikke sat op imod foruddefinerede benchmarks. Et benchmark kunne have været at sammenligne AI-redskabets klassificeringer med, hvad de forskellige organisationer ville have modtaget i deres respektive nyhedsbreve fra Folketinget. Ved ikke at benytte benchmarks, er kvantitativt datadrevet konklusioner per definition udelukket til at vurdere AI-redskabets evne til at klassificere dokumenter, hvilket går ud over den metodiske robusthed af specialet. Omvendt argumenteres det, at foruddefinerede benchmarks vil være arbitrært satte og ikke bidrage til vurderingen af AI-redskabet, da det handler om organisationernes syn på, hvorvidt AI-redskabet er god til at klassificere.
9.5.4 Udvikler-bias
Den mest markante metodiske udfordring i dette speciale har været udvikler-bias (Chattopadhyay, 2022). Som udvikler af AI-redskabet har jeg visse forudindtagelser, og selvom jeg har bestræbt mig på at være så transparent som muligt ved at dybdegående beskrive mit forskningsdesign, metode og data, vil der altid være en vis bias til stede (ibid). ‘Heldigvis’ har jeg fundet negative resultater, hvilket - ironisk nok - kan bidrage til specialets troværdighed. Hvis kun positive resultater var rapporteret, kunne det rejse tvivl om objektiviteten. Derfor er inklusionen af negative resultater ikke kun en ærlig fremstilling, men også et skridt mod at styrke troværdigheden af dette speciale, idet formålet er at fremme viden inden for hvordan GenAI kan benyttes i public affairs arbejde snarere end at promovere AI-redskabet. Dette er vigtigt, da meningen med dette speciale er, at public affairs organisationer, og andre interesserede aktører kan få indsigt i, hvor moden GenAI-teknologien er, hvis de overvejer at implementere eller udvikle lignende værktøjer.
79

 10.0 Anbefalinger
10.1 Anbefalinger for at forbedre GenAI til at klassificere dokumenter:
1. Mere detaljeret klassificering ved brug af prompt-engineering som few-shot learning og større opdeling af prompts:
○ Eksempel: Jf. afsnit 4.5 om few-shot learning for at finjustere korrektheden i dokumentklassifikationen, kunne dette yderligere optimeres ved at definere eksempler specifikt målrettet mod specifikke genstandsfelter inden for politiske dokumenter. For eksempel kunne modellen promptes til specifikt at klassificere dokumenter om henholdsvis elevtrivsel, karakterskalaen, udviklingen af nye fag osv, som hører under ungdomsuddannelser. Jo mindre genstandsfeltet er og jo mere præcis man kan være med few-shot learning, jo bedre.
2. Relevansbaseret rangering af dokumenter:
○ Eksempel: Man kan bruge de samme teknikker fra few-shot
learning-klassificering til at rangere dokumenter. Man kan implementere en ekstra sprogmodel, der kan vurdere dokumenters relevans. Et prompt kunne være: “Hvis et dokument omhandler x, klassificeres den som høj prioritet, og hvis en sag omhandler y, klassificeres den som lav prioritet”
3. Få en sprogmodel til at evaluere sprogmodellen:
○ Eksempel: Man kan få en anden sprogmodel til at evaluere den originale
klassifikation. Hvis der ikke er overensstemmelse, skal en mitigation strategi 80
 
 være, at få en ny klassificering. Et simpelt prompt kunne være: “En sprogmodel har vurderet om hvorvidt en sag er relevant for organisation x, som er interesseret i a, b, c. Du skal vurdere om sprogmodellen har ret. Sagen: *Information om sagen*. Klassificeringen fra sprogmodellen: *Klassificeringen*.”
10.2 Anbefalinger for hvordan man kan benytte GenAI på andre måder:
1.
2.
Byg en RAG-Model:
○ Eksempel: Denne model kan hjælpe med at trække information fra en stor
pulje af dokumenter og generere svar på forespørgsler baseret på disse dokumenter, specifikt efter brugerens behov. Behovene kunne være et overbliksdokument om en specifik lovgivning eller en analyse af udviklingen af omtalen om et politisk emne.
Udvidelse af AI-redskabet til flere dokumenttyper:
○ Eksempel: Udover at klassificere dokumenter fra Folketinget, kunne værktøjet
også inkludere klassificering af rapporter, budgetter, og policy papers. Dette ville give public affairs organisationer en mere holistisk oversigt over relevante politiske tiltag og strømninger, som kunne påvirke organisationerne.
10.3
implementerer GenAI løsninger i organisationer
Anbefalinger for hvordan man skal have in mente når man
1. Personalisering af GenAI løsningen:
○ Eksempel: Tilpas brugerfladen og funktionaliteterne i en GenAI-løsning til at
møde de specifikke behov hos hver enkelt organisation. For eksempel kunne en tilpasning være at give brugerne mulighed for at indstille deres egne kriterier for, hvad der udgør relevante dokumenter baseret på deres specifikke interesseområder, eller at bestemme hvornår og hvordan rapporterne bliver udsendt.
2. Design GenAI løsningen, så det er lettere at tracke om den bliver brugt og om den leverer brugbare outputs.
81

 ○
Eksempel: I tilfældet af AI-redskabet kunne en metode være at tracke, om monitoreringsrapporten blev åbnet og hvornår den blev åbnet, samt en funktion for at lave et feedback-loop. Et feedback-loop kunne være en vurdering af relevans på en skala fra 1-5 for hvert enkelt dokument, så man lettere kan justere promptet.
Konklusion og fremtidig forskning
11.0
Dette speciale har undersøgt problemformuleringen:
Hvilket potentiale er der i at anvende generativ AI – specifikt brugen af en sprogmodel til dokumentklassifikation – til at forbedre organisationers arbejde med public affairs?
Konklusionen er struktureret i 3 dele: Først en opsamling og konklusion på programteorien, dernæst en konklusion som svar på problemformuleringen ophængt i empirien fra evalueringen, indsigterne fra den konceptuelle kontekst og pointerne fra implikationsafsnittet og slutteligt er der bud på hvad fremtidig forskning kunne undersøge yderligere vedrørende GenAI i public affairs.
11.1 Opsamling på programteorien
Evalueringen af AI-redskabet i fire organisationer, SJ&K, Zero Carbon Shipping, Dansk Standard og Danske Gymnasier, har givet indsigt i, hvordan GenAI kan anvendes til at styrke public affairs arbejde, og hvor der stadig er behov for forbedringer i brugen af GenAI for at realisere potentialet. Helt konkret kan programteorien ikke bekræftes. Overordnet er grunden til nulfundet, at AI-redskabets monitoreringsrapport indeholder for mange falske positiver,
82
 
 som medfører for meget støj, hvilket gør, at organisationerne ikke læser monitoreringsrapporten fast, hvorfor AI-redskabet dermed ikke kan medføre mere viden og bedre politiske og strategiske valg (DS1, SJ&K1, ZCS2).
Det kan også konkluderes at AI-redskabet kan være nyttig i små, specifikke kontekster, hvor falske positiver ikke udgør et væsentligt problem. For Danske Gymnasier har AI-redskabet ikke gjort en skelsættende forskel for deres arbejde med public affairs, men har stadig været nyttigt til at give dem indsigt i flere detaljer om hvad der foregår i Folketinget baseret på dokumenterne fra monitoreringsrapporten, og altså øget deres vidensniveau (DG3).
Metodeafsnittet fremhævede brugen af procesbaseret virkningsevaluering, som var afgørende for at forstå, hvordan og hvorfor AI-redskabet potentielt kunne skabe værdi. Denne tilgang tillod en undersøgelse af mekanismerne bag AI-redskabets funktion og identificerede specifikke områder for forbedring (Dahler-Larsen, 2018). Evalueringen af AI-redskabet på tværs af de fire organisationer afslørede udfordringer med falske positiver og behovet for bedre prompt engineering. Disse udfordringer understøtter behovet for en iterativ udviklingsproces, hvor feedback fra brugerne aktivt inddrages for at optimere AI-redskabets præstationer eller andre fremtidige GenAI drevne værktøjer.
Nedenfor opsummeres hvad de 4 organisationer svarede og bidrog med af central empiri.
11.1.1 SJ&K
SJ&K benyttede AI-redskabet til at overvåge politiske dokumenter inden for 3 forskellige områder: tech, socialpolitik og fødevarepolitik, som en del af deres konsulent-virke. Evalueringen viste, at AI-redskabet havde potentiale til at skabe værdi ved at frembringe politiske indsigter, der kunne anvendes strategisk i deres public affairs arbejde, hvor især promptet for techvirksomheden gav gode resultater. Dog var der for mange falske positiver, hvorfor SJ&K ikke læste monitoreringsrapporten fast (SJ&K1). Der var behov for en bedre sortering af indholdet i monitoreringsrapporterne, fordi organisationen ikke havde kapaciteterne til at bearbejde den store mængde information og heller ikke prioriterede det (SJ&K1). Omvendt var der to positive aspekter ved brugen af AI-redskabet i SJ&K: For det første er AI-redskabet et “sociologiske professionaliseringsværktøj” (SJ&K1), som gav en større bevidsthed om bevægelser i Folketinget, og blot det at modtage en
83

 monitoreringsrapport “er med til at man gør sig mere umage, og man taler om politiske beslutningsprocesser i Folketinget på en lidt mere kvalificeret måde.”, selvom monitoreringsrapporten ikke blev læst fast (SJ&K1). For det andet blev AI-redskabet brugt som en proxy for en RAG-model, hvor SJ&K bagudrettet læste igennem monitoreringsrapporter for at få et overblik over relevante politiske dokumenter i forbindelse med en public affairs arbejdsopgave for socialorganisationen (SJ&K1,5). Samlet set vurderede SJ&K, at AI-redskabet bidrog til deres arbejde i en lille skala, men det blev også klart, at der var behov for bedre prompt engineering for at reducere mængden af falske positiver og forbedre relevansen af de klassificerede dokumenter.
11.1.2 Zero Carbon Shipping
Zero Carbon Shipping, som er interesseret i maritim dekarbonisering, var primært inddraget i specialet som eksterne public affairs ekspert, men der blev stadig lavet en fuld evaluering af deres brug af AI-redskabet. På trods af deres begrænsede fokus på dansk politik fandt Zero Carbon Shipping, at AI-redskabet kunne levere nyttige indsigter i internationale politiske bevægelser og tendenser gennem dokumenterne fra Folketinget. Evalueringen afslørede dog udfordringer med implementeringen, især i forhold til promptsystemets præcision, mængden af irrelevante data og brugerfladen (ZCS1). Dog så Zero Carbon Shipping et potentiale ved AI-redskabet: “Og hvis jeg nu var en dansk aktør, så ville det være en helt anden sag. Så ville det jo være meget meget mere relevant.“ (ZCS2). Qua Zero Carbon Shippings rolle som eksterne public affairs ekspert blev de som den eneste vist en demo af en RAG-model, som de omtalte som “overraskende godt” (ZCS2).
11.1.3 Dansk Standard
Dansk Standard var med som en public affairs organisation, der var en ‘least likely case’ givet det svære ved præcist at definere hvad der kan klassificeres som relevant for en public affairs organisation, hvor de de fleste områder potentielt kunne være relevant i arbejdet med standarder (DS1). Dansk Standard brugte AI-redskabet til at overvåge standarder og politiske udviklinger inden for byggeri- og energisektoren. Evalueringen viste, at AI-redskabet kunne matche niveauet af dyrere og mere komplekse løsninger, hvilket selvsagt ikke er ensbetydende med en succesfuld implementering, men viser, at der er potentiale ved at anvende GenAI i public affairs til dokumentklassifikation (DS1). Udfordringen lå i
84

 håndteringen af den store mængde data og sikringen af, at informationerne var relevante og brugbare, hvor der var for mange falske positiver (DS1). Dette understregede behovet for mere avanceret prompt engineering af AI-redskabet for at øge dets kvalitet og anvendelighed i en kompleks public affairs kontekst.
11.1.4 Danske Gymnasier
Danske Gymnasier var med som en public affairs organisation, der var en ‘most likely case’ givet at ungdomsuddannelser som genstandsfelt er tydeligt afgrænset og småt samt med min tilknytning og viden om Danske Gymnasiers arbejde givet min tidligere ansættelse der. Danske Gymnasier var den organisation, der gav den mest positive evaluering af AI-redskabet. Evalueringen viste, at AI-redskabet effektivt kunne identificere relevante dokumenter inden for et klart defineret genstandsfelt, hvilket lettede deres arbejde med at holde sig opdateret. Dog blev det klart, at AI-redskabet stadig producerede mange falske positiver og også få falske negativer, hvilket gik ud over tilliden til AI-redskabet. På trods af udfordringerne mente Danske Gymnasier, at AI-redskabet kunne forbedre deres evne til at være opdateret på politiske bevægelser i Folketinget, men det var ikke skelsættende for deres arbejde og derfor ikke direkte kunne hjælpe dem med at træffe bedre politiske og strategiske valg.
11.2 Konklusion på baggrund af konceptuelle kontekst
Problemformuleringen for dette speciale fokuserede på at undersøge potentialet ved at anvende generativ AI, specifikt brugen af sprogmodeller til dokumentklassifikation, for at forbedre organisationers arbejde med public affairs. Evalueringen af de fire organisationer viste, at AI-redskabet havde potentiale til at forbedre public affairs arbejdet på flere måder, men også at der var væsentlige implementeringsudfordringer, der skulle adresseres. Forbedringerne som GenAI kan bidrage med til public affairs kan sætte op mod den konceptuelle kontekst ved pluralismen og politisk monitorering som en katalytisk kapacitet som gennemgås nedenfor (Esbensen, 2007; Hegelund & Mose, 2012; Oberman, 2008).
Public affairs traditionen pluralisme, som fremhæver konkurrence mellem organisationer om indflydelse, understreger behovet for at være velinformeret om politiske bevægelser (Hegelund & Mose, 2012). AI-redskabet viste et potentiale ved at benytte GenAI i public
85

 affairs, som kunne være nyttigt i pluralismen ved at kunne analysere og klassificere store mængder politiske dokumenter, hvilket øgede organisationernes mulighed for at opnå en konkurrencefordel via øget viden om hvad der sker i Folketinget. Dette potentiale blev dog ikke fuldt ud realiseret, fordi AI-redskabet leverede for mange falske positiver.
Politisk monitorering refererer til public affairs organisationers behov for konstant at være opdateret om politiske bevægelser og beslutninger (ibid). Denne evne til at mappe og scanne det politiske landskab via et GenAI værktøj kan ses som en katalytisk ressource (Oberman, 2008; Esbensen, 2007). Et GenAI værktøj som AI-redskabet kan forbedre denne evne på to måder: For det første kan GenAI værktøjer give organisationer mulighed for løbende at overvåge politiske dokumenter og hurtigt identificere de mest relevante informationer. Dette betyder, at organisationerne kan reagere hurtigere på politiske ændringer og justere deres strategier i overensstemmelse hermed. Danske Gymnasier fandt for eksempel, at AI-redskabet effektivt kunne identificere relevante dokumenter inden for deres klart definerede genstandsfelt, hvilket forbedrede deres evne til at holde sig opdateret (DG3). For det andet kan et GenAI værktøj reducere mængden af informationsstøj ved at benytte et finmasket prompt til at minimere mængden af irrelevante data og fokusere på de mest relevante politiske dokumenter. Dette gør det lettere for organisationerne at skelne mellem vigtig og uvæsentlig information, hvilket er afgørende for effektiv politisk monitorering (Hedelund & Mose, 2013). Alle fire organisationer oplevede dog at der var for meget informationsstøj stadig i monitoreringsrapporterne fra AI-redskabet, hvorfor potentialet for at forbedre public affairs skal findes ved en anden brug af GenAI end den måde GenAI er benyttet i AI-redskabet.
Sammenfattende konkluderer dette speciale, at AI-redskabet ikke lever op til programteorien, men via evalueringen af AI-redskabet blev der identificeret potentielle måder at forbedre public affairs arbejdet på ved at benytte GenAI til dokumentklassifikation, som kan gøre public affairs organisationer bedre til politisk monitorering. Dette potentiale kan udforskes yderligere i fremtidig forskning. Fremtidig forskning skal tage højde for det potentielle mismatch der kan ske mellem ressourcestærke public affairs organisationer, der kan få adgang til de bedste GenAI værktøjer og de mindre ressourcestærke organisationer uden samme adgang, som kan skævvride graden af indflydelse uproportionalt.
86

11.3 Fremtidig forskning
Fremtidig forskning kan tage to retninger, svarende til de to måder, hvorpå AI-redskabet kan forbedres som diskuteret i implikationsafsnittet.
11.3.1 Forskning i intern forbedring
Fremtidig forskning kunne undersøge, om GenAI kan blive bedre til at klassificere dokumenter specifikt i en dansk kontekst. Sørensen har fremhævet at der er potentialet ved at opdele prompts yderligere og fine-tune sprogmodellerne i fremtidige GenAI værktøjer baseret på detaljeret dansk data, som fremtidig forskning kan fokusere på (bilag 28). Hvis det viser sig, at GenAI ikke kan forbedre dokumentklassifikation i en dansk politisk kontekst, vil det give en klar indikation af begrænsningerne ved at anvende GenAI til dokumentklassifikation inden for public affairs i Danmark.
Denne retning af forskning er vigtig, da den adresserer den praktiske anvendelighed og tilpasning af GenAI og sprogmodeller til lokale behov, som allerede er blevet identificeret som en potentiel udfordring, og ville kunne belyse potentialet ved at benytte GenAI i public affairs som en katalytisk ressource.
11.3.2 Forskning i eksterne forbedringer
En anden potentiel retning er at undersøge muligheden for at udvikle en RAG-model som en form for databaseværktøj (Merritt, 2023). SJ&K har udtrykt interesse i at se, hvordan en sådan model kan forbedre deres evne til at hente og analysere relevante dokumenter effektivt (SJ&K1). Dette vil kræve en omfattende evaluering af en RAG-models præstationsmålinger, herunder præcision, sensitivitet, og den praktiske anvendelighed i virkelige scenarier. Zero Carbon Shipping har også udtrykt, at en RAG-model kunne være værdifuld for at skabe mere dybdegående og relevante analyser, som vil kunne gavne public affairs organisationer med et hurtigt overblik over politiske udviklinger (ZCS2). Ved at forske i brugen af RAG-modeller, vil man kunne belyse hvordan GenAI potentielt kan skabe værdi for public affairs organisationer ved en anden anvendelse af GenA,I end det AI-redskabet benytter. En sådan tilgang kan give indsigt i, hvordan GenAI kan forbedre arbejdsprocesser og effektivisere informationsindsamling, hvilket kan være afgørende for at udøve bedre public affairs.
